Ο ΛΑΓΚΑΣ
Ο Λαγκάς εκοιμήθηκε βαρύ ύπνο, σαν ο νους του να βυθίσθηκε σε αβύσσους. Όταν εξύπνησε, είχε βαρύ πολύ το κεφάλι και ο νους του ήτανε θολός σαν ημέρα γεμάτη ομίχλη. Ήτανε χαράματα. Μια ενθύμηση σαν ακτίνα ήλιου έπεσε στο νου του. Θυμήθηκε τη χθεσινή διασκέδαση, την εξαδέλφη του Ελένη και την κόρη του Πορταλιά, που είχε δει στην εκκλησία.
Όλα αυτά του διώξανε την ομίχλη και του καθαρίσανε το νου.
Σηκώθηκε. Καθώς ντυνόταν, έφερνε με το νου του όλα τα χθεσινά. Η επιθυμία που είχε χθες το βράδυ, να εκτελέσει ένα σχέδιο, του ήρθε πάλι.
—	Είδες πως με κοίταζε; είπε σταματώντας το κούμπωμα του κολάρου του για να φέρει το βλέμμα της κόρης εμπρός του.
Ύστερα απ’ αυτό, παρουσιάσθηκε η κόρη του Πορταλιά και τότε του φάνηκε σα μέσα στο νου του δύο λάμψεις να παλέψανε ποια να νικήσει, ποια να μείνει.
Μια σκέψη φρόνιμη του έλεγε ότι δεν κάνει καλά που θέλει να φερθεί έτσι, και καλύτερα ήτανε να ρίξει την αγάπη του στην κόρη του Πορταλιά.
—	Ναι, αλλά μήπως ξέρω αν θα με θελήσει; είπε.
Σταμάτησε. Στο νου του φάνηκε η κόρη του Πορταλιά να τον ακολουθά με το βλέμμα ίσαμε το στρίψιμο του δρόμου.
—	Και πού το ξέρω; Μπορεί να ήτανε και περιέργεια! είπε.
Έμεινε μόνο στο νου του η εξαδέλφη του. Σκέφθηκε πάλι όμως πως δε θα κάνει καλά και ότι νομίζεται αυτό κακό, και αισθάνθηκε κι αυτός σαν κάτι να τον πειράζει.
—	Μπα, τι ξαδέλφια και ξαδέλφια; Γιατί ερωτεύονται και παίρνουνται βασιλείς; Μη δεν είναι και αυτοί άνθρωποι;
Θυμήθηκε τα πουλιά, που βγάζουνε ζευγάρι τα παιδιά τους, και είπε με κάποια αγανάχτηση στον εαυτό του:
—	Δεν μπορώ να καταλάβω αυτές τις ιδέες σ’ αυτόν τον αιώνα πως μπορείς και τις έχεις!
Βγήκε έξω. Οι άλλοι κοιμόντουσαν ακόμα. Όλη η τραπεζαρία μύριζε κρασίλα. Θυμήθηκε τη διασκέδαση και είδε τα πρόσωπα που ήταν εκεί τριγύρω στο τραπέζι σαν αυτά να είχαν αφήσει κάτι, μια σκιά στη θέση τους. Πάλι κοντά στη μητέρα του είδε την εξαδέλφη του και κοντά στον πατέρα το θείο του, τον πατέρα εκείνης. Είδε και τα κομμάτια της μπουκάλας που είχε σπάσει. Πόσο είχε λυπηθεί η μητέρα του!...
Η μυρουδιά αυτή του κρασιού τον πείραξε και βγήκε έξω, στην πόρτα.
Δεν έκανε κρύο· ο καιρός ήταν υγρός. Ο κάμπος, τα δέντρα, ο μαντρότοιχος φαινόντουσαν σαν κοιμισμένα, η σα να ξυπνούσανε τότε μόλις, και η ομίχλη που τα σκέπαζε ήτανε σα ρούχο νυχτικό ριγμένο επάνω τους.
Ο σωρός της κοπριάς από άλογα και βόδια που πάντα υψωνόταν απέναντι απ’ το σπίτι του και κάθε μέρα κοπάδια όρνιθες, περιστέρια, διάνοι σκαλίζανε και τρώγανε ήταν έρημος ακόμα.
Ο Λεωνίδας Λαγκάς ήτανε τελειόφοιτος της Νομικής. Θα ήταν είκοσι εφτά η είκοσι οχτώ χρόνων. Από πολλά χρόνια έμενε κοντά σ’ ένα θείο του, αδελφό της μητέρας του, άκληρο, καθώς λένε, και σπούδαζε. Κάποτε πήγαινε ο πατέρας του και τον έβλεπε, και πολύ σπάνια η μητέρα του.
Στην πατρίδα του αυτός είχε να πάει εννέα χρόνια. Και όταν πήγε, όλοι οι συγγενείς του τον υποδεχτήκανε με χαρά και περηφάνια, σα να υποδεχόντουσαν κανέναν αργοναύτη. Ίσως πολλοί να αισθανόντανε φθόνο, προπάντων οι γυναίκες, που ο αδελφός τους έβγαλε παιδί δικηγόρο. Και ήταν ο μόνος γραμματισμένος της οικογένειας. Στους ξένους όμο^ς μιλούσαν με υπερηφάνεια, και κάθε τόσο το «δικηγόρος» έβγαινε παχύ απ’ το στόμα τους.
Το πρωί της άλλης ημέρας, επειδή έτυχε να είναι εορτή, ο Λεωνίδας πήγε στην εκκλησιά. Αυτό δεν το έκανε από ευλάβεια, αλλά για να τον δούνε και να δει. Πήγαινε και στην πρωτεύουσα στην εκκλησία, αλλά σχεδόν πάντα στεκόταν απ’ έξω, έκτος της Μεγάλης Εβδομάδας, που πήγαινε μέσα.
—	Με ενοχλούν τα κεριά και η ζέστη! έλεγε πολλές φορές στο θείο του, που τον άφηνε, όταν έφθαναν απ’ έξω, και έφευγε για να ξαναγυρίσει όταν θα τελείωνε η λειτουργία.
Στην εκκλησία που πήγε συνάντησε την κόρη του Πορταλιά. Αυτή ήτανε μια γλυκιά μελαχρινή κόρη. Φορούσε τριανταφυλλί φόρεμα και περπατούσε σαν καλή κόρη των Αθηνών.
—	Είναι η κόρη του Πορταλιά αυτή! του είπε σιγά ο συνοδός του Μανόλης.
Ο Πορταλιάς ήταν ένας από τους πλουσιότερους της χώρας.
Όταν εσκόλασε η εκκλησιά, έτσι, χωρίς να φανεί, ο Λεωνίδας βρέθηκε στην έξοδο να στέκεται, και πάλι την είδε.
Τα μάτια τους αντικρισθήκανε. Η κόρη του Πορταλιά πέρασε. Αυτός, με τρόπο, την ακολούθησε, ρωτώντας πολλά πράγματα που δεν τον ενοιάζανε τον εξάδελφό του Μανόλη. Και ο καημένος ο εξάδελφος όλο μιλούσε, διηγόταν, ενώ αυτός είχε αλλού το νου του. Η κόρη, φαίνεται, εννόησε ότι την ακολουθούσαν, γιατί όταν έφθασε στο σπίτι της στάθηκε στην πόρτα κάνοντας τάχα ότι κοιτάζει κάπου, όσο να πάει αυτός κοντά. Και πάλι κοιταχθήκανε καλά. Κοίταξε και ο εξάδελφός του. Περάσανε. Στο στρίψιμο του δρόμου γύρισε και είδε πίσω. Η κόρη στεκόταν ακόμα εκεί, ακίνητη, και τους έβλεπε.
Πολλές φορές ο Λεωνίδας έτυχε να τρέξει πίσω από μοδιστρούλες, από κορίτσια του σχολείου και πολλές φορές έτυχε να τις αγαπά, προπάντων τις δεύτερες, όσο ξακολουθούσανε να κρατούνε τη σάκα. Άμα παύανε, κάμποσες φορές περνούσε απ’ το σπίτι τους με την ίδια θερμότητα σχεδόν και κυκλωμένος από τις αναμνήσεις. Αλλά μια μέρα λησμονούσε να περάσει γιατί έτυχε να φύγει απ’ την ώρα την ορισμένη, τρέχοντας πίσω απ’ άλλες, και έτσι λησμονιόταν ο δρόμος και ο έρωτας. Τελευταία όμως είχε αγαπήσει μια φτωχιά γειτόνισσά του. Και την αγάπησε, θέλοντας πρώτα να παίξει. Σιγά σιγά τη λυπήθηκε και μαζί με τη λύπη μπήκε κρυφά και η αγάπη. Σκέφθηκε τότε να την πάρει, και η σκέψη αυτή του ήρθε σιγά και σαν έρποντας. Η σκέψη όμως αυτή τον τυράννησε, γιατί γνώριζε τι τραβούσαν πολλοί φτωχοί που πήρανε φτωχές. Και έλεγε και αυτός, πριν αγαπήσει, κάνοντας πολλές φορές το συμβουλάτορα στους φίλους του:
—	Η φτώχεια όταν παίρνει τη φτώχεια φκιάνουν μια δυστυχία και κάθονται!...
Αυτές όμως οι ιδέες και τα λόγια δεν μπορέσανε να του βγάλουν τον έρωτα και επειδή ο έρωτας έσερνε μαζί του την παντρειά απεφάσισε να τη δεχτεί. Και τη δέχτηκε. Πόσες και πόσες φορές, τότε, δεν έφαντάσθηκε ότι είναι παντρεμένος και γύριζε κατάκοπος στο φτωχικό του σπιτάκι, όπου τον περίμενε εκείνη... Το είχε πια αποφασίσει. Πολλές νύχτες έλεγε:
—	Αύριο θα τη ζητήσω!
Την άλλη μέρα το πρωί το ανέβαλε για άλλοτε και «δεν εχάθη ο καιρός!», και έτσι περνούσαν οι ήμερες. Άξαφνα ήρθε ο Σεπτέμβριος. Η κόρη το πρωί της πρώτης ακολούθησε το κάρο που απήγαγε τα έπιπλά της, και έτυχε και κείνο το πρωί αυτός να μην είναι κει και έτσι δεν είδε την κόρη που έφυγε, και δεν έμαθε που πήγε. Όταν εγύρισε, είδε τα παράθυρα ανοιχτά, το σπίτι άδειο. Σ’ ένα παράθυρο κρεμόταν ακόμη ένα πολκάκι της κόκκινο, γνωστό του πολύ, που πολλές φορές η θέα του του έκανε την καρδιά του να χτυπήσει δυνατά. Λυπήθηκε πολύ. Κρυφά στην καρδιά του φάνηκε να βγαίνει η χαρά. ’Έκλαψε τότε.
Όταν την ξαναείδε, ύστερα από λίγον καιρό, την είδε να συνοδεύεται από ένα νέο.
Ήταν ο νέος εραστής. Το εννόησε. Φαίνεται η κόρη αυτή, είπε με το νου του, πως τον παλιό της έρωτα τον άφησε στο παλιό σπίτι με τα περιττά της ρούχα, ή δε θυμήθηκε να τον πάρει μαζί, καθώς και κείνα, και έκανε νέον με το νέο σπίτι και το φόρεμα το χειμωνιάτικο, Δε λυπήθηκε που την είδε έτσι· χάρηκε μάλιστα, γιατί πολλές φορές είχε σκεφθεί με στενοχώρια αν θα τη συναντούσε τι θα έκανε, και στενοχωριότανε, δεν ήξερε πως να της φερόταν. Δεν ήθελε πια τον έρωτά της, ή καλύτερα τη φτώχεια της. Στο διάστημα του χωρισμού είχε σκεφθεί ψυχρά. Αλλά και πάλι δε θα τολμούσε να της φερθεί κακά, να την περιφρονήσει. Αυτή όμως, ευτυχώς γι’ αυτόν, μόνη της έσπασε κείνο το δεσμό, που μόνος αυτός αισθανότανε να τον δένει με κείνη.
Από τότε, γιατί θυμότανε τις λύπες, το φόβο της φτώχειας, που τον είδε πολύ κοντά, και την αντίσταση που θα είχε, και το μάλωμα με τους γονείς και συγγενείς του, απέφευγε να τρέχει πίσω από κόρες φτωχές.
Αυτό είχε γίνει κοντά όταν έφθανε ο καιρός να πάει στην πατρίδα του. Και όταν την ημέρα κείνη θέλησε να σκεφθεί κανένα πράγμα, κάτι να τον στενοχωρεί που θα έφευγε και το άφηνε, δε βρήκε τίποτα. Ο νους του ήτανε καθαρός σαν τον ουρανό μέρας ωραίας, χωρίς το παραμικρό σύννεφο.
Όταν είδε την κόρη του Πορταλιά, του άρεσε, αλλά δε θα έκανε το παραμικρό κίνημα αν δεν άκουγε τίνος κόρη ήταν. Είχε πλούτη, και αυτό ήταν άδεια στην καρδιά του να την αγαπήσει. Η κόρη αυτή είχε κάνει και ένα χρόνο στην Αθήνα, εσωτερικιά σε σχολειό.
Ίσαμε δω καλά. Αλλ’ ένα βράδυ οι γονείς του κάνανε τραπέζι και προσκαλέσανε τους συγγενείς για να εορτάσουν όλοι μαζί τον ερχομό του γιου. Μια εξαδέλφη του με κόκκινα μάγουλα και μάτια φκιαγμένα για να ανάβουν, ή να ρίχνουν το σπόρο της επιθυμίας με τόση δύναμη που να πιάνει και σε πέτρινα στήθια, τον έκανε να λησμονήσει ότι είναι κόρη του αδελφού του πατέρα του και να θυμηθεί κάτι θεωρίες βγαλμένες από κάτι σκέψεις του, σαν από βιβλίο διαβολικό. Στα μάτια της είδε την ηδονή, την ευχαρίστηση, το παίξιμο! Λησμόνησε την κόρη του Πορταλιά και σα να ευχαριστήθηκε, γιατί θα έφευγε από σκοτούρες και άλλες φροντίδες.
Μετά τη διασκέδαση, όταν έμεινε μόνος, είπε να πάει το πρωί να τους δει. Αν και δεν τον ευχαριστούσε η φιλία του εξαδέλφου του Αντώνη, ενός νέου ψυχρού, με χοντρό λαιμό, που ποτέ του στα χείλια του δεν είδε το γέλιο, θα αναγκαζότανε να τον συναναστρέφεται.
Εκοιμήθηκε με την απόφαση αυτή, αλλά το πρωί σα να κλονίσθηκε, να μην έμεινε στη θέση της. Δυο σκέψεις, δυο επιθυμίες πολεμήσανε τότε και νίκησε η επιθυμία που είχε να κάνει ερωμένη την εξαδέλφη του, γιατί είχε σύμμαχο τον εαυτό του τον ίδιον. Και όταν βγήκε στην πόρτα το είχε πια αποφασίσει, και μ’ ένα χτύπημα χαράς είδε την ημέρα να προχωρεί.
Ένα κακάρισμα ακούστηκε και φτερούγισμα. Οι όρνιθες έβγαιναν από μια τρύπα της μάντρας του κήπου και διευθυνόντουσαν στην κοπριά.
Θυμήθηκε τον κόκορα του, το δώρο του Μανόλη, και κοίταξε να τον δει. Ύστερα θυμήθηκε το Μανόλη, πώς φερότανε στην Ελένη, που ήτανε και αυτουνού εξαδέλφη. Αυτός της φερότανε σα να μην είχε να κάνει με κορίτσι άλλα με κανένα φίλο του. Πώς το κατόρθωνε; Ότι αυτό είναι αμαρτία, να κοιτάζει κανείς ερωτικά την εξαδέλφη του, μια συγγενή του στενή, που του είχε ριζωθεί μέσα του, είχε βγάλει απ’ την καρδιά του, απ’ το νου του, και δεν άφηνε να γεννηθεί η έπνιγε στη γέννησή του τέτοιο αίσθημα, τέτοια σκέψη. Αισθάνθηκε μια ευχαρίστηση που αυτός ήταν απαλλαγμένος απ’ αυτά, απ’ αυτές τις ιδέες και μπορούσε να αισθανθεί το ωραίο χωρίς να μπαίνουν φραγμοί στην αίσθηση. Στις σκέψεις αυτές παρατήρησε ότι μεγάλωσε ακόμα η επιθυμία που είχε για την εξαδέλφη του. Αλλά σε λίγο ρώτησε τον εαυτό του: «Έπειτα;»
Ήταν αδύνατο να μη μαθευτεί. Και τότε; Στο νου του φανήκανε οι κίνδυνοι, ανακατωσούρες και τα άλλα που θα έφερνε αυτή η αγάπη. Του φάνηκε κακό να εξακολουθήσει, αλλά δεν είχε τη δύναμη να ξεκολλήσει αυτή την ιδέα. Επιτέλους κάτι βρήκε να τα συμβιβάσει. Σκέφθηκε ότι, όταν πάει εκεί, στο σπίτι της, και δει λίγη ψυχρότητα η κανένα απ’ εκείνα τα συνηθισμένα κοριτσίστικα νάζια, βρίσκει αφορμή, τραβιέται και δεν ξαναπατά. Και έπειτα, και αυτό αν δε γίνει, δε θα περάσει πολύς καιρός και θα πάει στην Αθήνα, για τις εξετάσεις, και κει θα βγάλει αυτή την ιδέα.
Ενώ έλεγε αυτά τα τελευταία, εκοίταξε προς το μέρος της κοπριάς. Είδε δυο πετεινούς να πλησιάζουν ο ένας τον άλλον, κάνοντας κάποτε ότι ψάχνουν κάτω. Ο ένας ήταν ο δικός του, ο μαύρος, δώρο του εξαδέλφου του Μανόλη, και ο άλλος ένας άσπρος με κοκκινωπά φτερά, άγνωστος, του σπιτιού του ίσως.
Επρόσεξε και συνεκινήθηκε. Θα είχε κοκορομαχία.
Οι δύο πετεινοί πλησιάσανε. Σταθήκανε και γυρίσανε τα κεφάλια τους στα πλάγια, για να κοιτάξουν ίσια ο ένας τον άλλον. Κείνη τη στιγμή ένα κράξιμο πετεινού ακούστηκε μέσα στη μάντρα. Ο μαύρος ορθώθηκε και άφησε και αυτός ένα δυνατό «κουκουρίκου». Πριν τελειώσει όμως, ο άσπρος όρμησε πάνω του. Ο μαύρος έκοψε το κράξιμο στη μέση, το άφησε κολοβό και μπήκε σε άμυνα. Ο άσπρος σταμάτησε. Ετέντωσε το λαιμό του, τα φτερά του του κυκλώσανε το κεφάλι σαν ακτίνες. Δε χωρούσε πια προσποίηση. Ο άσπρος πήδησε. Ο μαύρος με γρηγοράδα τέλειου ξιφομάχου εκοίταζε τις κινήσεις του και απέφυγε. Έσκυψε, και ο άσπρος πέρασε από πάνω και στράφηκε. Αλλάξανε θέση. Πήδησε κι αυτός. Ο άσπρος απέφυγε όμοια και πάλι όρμησε. Ο μαύρος, αντί να σκύψει τώρα, πήδησε και συγκρουσθήκανε. Ο άσπρος πήγε π το πίσω.
Καλά του έλεγε ο Μανόλης· ήτανε πολύ γερός πετεινός. Και ο άσπρος όμως δεν εχωράτευε, επάλευε για το χαρέμι του και έκανε τα αδύνατα δυνατά για να νικήσει.
Όρμησε πρώτος ο άσπρος, αλλά πάλι πετάχθηκε στα πίσω. Έγιναν δυο τρία χτυπήματα και πηδήματα. Στο τελευταίο ο άσπρος έπεσε ανάσκελα αλλά, πριν προφτάσει ο αντίπαλός του να ωφεληθεί, βρέθηκε όρθιος. Αρχίσανε πάλι. Ήτανε όμως πια μανιασμένοι, τρελοί. Άφήκανε κάθε προφύλαξη και από κοντά χτυπιόντουσαν. Ο άσπρος πέτυχε να αρπάξει το μαύρο απ’ το λειρί, αλλά του ξέφυγε γρήγορα. Άρχισε νέα πάλη. Ο άσπρος είχε κουραστεί. Τραβήχθηκε λίγο. Ο μαύρος τον ακολούθησε και όρμησε. Ο άσπρος βρέθηκε κάτω και ο μαύρος τον πατούσε...
Την ώρα κείνη φάνηκε στην πόρτα η χοντρή υπηρέτρια του σπιτιού.
—	Μπα, κακόχρονο να ’χει! Θα τον φάει!... είπε. Ουξω, βρε!
Και, καθώς έτρεχε κατ’ επάνω τους, τους πέταξε τα συντρίμματα της μπουκάλας που είχε σπάσει το βράδυ στη διασκέδαση κατά λάθος η μητέρα του, ενώ έκανε να τραβηχτεί για να κάνει τόπο στη γρια-Σελβά, μια συγγενή του πατέρα του, που είχε έρθει αργά.
Οι πετεινοί χωρίσανε. Ένα απ’ τα κομμάτια χτύπησε σε μια πέτρα και συντρίφθηκε. Ο μαύρος ανέβηκε ψηλά στο σωρό της κοπριάς, αφήνοντας μια φωνή μικρή· ο άσπρος πήρε δρόμο για τα χωράφια. Η υπηρέτρια γύρισε στο Λεωνίδα το χοντρό πρόσωπό της.
—	Τους είδες, καλέ, πως παλεύανε! Σα να ’χανε να μοιράσουν τα αμπελοχώραφά τους!... του είπε.
Ο Λεωνίδας χαμογέλασε δίχως όρεξη, για να την ευχαριστήσει και, καθώς αυτή προχωρούσε να μπει μέσα, του φάνηκε σα νοστιμούλα.
Ο πετεινός ο μαύρος κοκόριζε για τη νίκη, αλλά και ο άσπρος είχε λησμονήσει, φαίνεται, ότι τις έφαγε, γιατί ακούστηκε να κοκορίζει και αυτός.
η υπηρέτρια βγήκε πάλι για να ρίξει σκουπίδια. Τα πήγε στην κοπριά. Ο Λεωνίδας έβλεπε το χοντρό, ρωμαλέο σώμα της, την κίνησή του και του άρεσε. Και, όταν αυτή περνούσε πάλι από κοντά του, λησμόνησε όλα τα άλλα και της αστειεύθηκε:
—	Πρόσεξε, θα πέσεις, Κατερίνα!
Μπορούσε να μην πει το όνομά της, αλλά το είπε, γιατί νόμισε ότι αισθάνεται κανείς κάτι γλυκό όταν ακούει σε δυο λόγια που του λένε, σε μια ερώτηση η απάντηση, και το όνομά του.
—	Δεν έχω φόβο, απάντησε εκείνη. Κρατούμαι καλά!
Και καθώς έλεγε αυτά του έδειξε μια σειρά ωραία δόντια, που δεν πίστευε να τα έχει αυτό το χοντρό πρόσωπο.
Έκανε να την ακολουθήσει, αλλά κρατήθηκε.
«Τι να κάνω τώρα; Εδώ, εκεί, πού;»
Του φάνηκε ότι καλύτερα ήτανε να ριχτεί σ’ αυτή παρά να εξακολουθήσει τα άλλα. Μια σκέψη πετάχθηκε στη μέση: «Και γιατί όχι παντού;»
Χαμογέλασε και κούνησε το κεφάλι: «Τι διάβολος είμαι γω!...»
Εφέρθηκε στον εαυτό του σαν πατέρας σε αταξίες αγαπητού παιδιού του.
Τη στιγμή εκείνη ένα σύρσιμο παντούφλας άκούστηκε. Έμορ-φασε. ΤΗταν η μητέρα του. Εφάνηκε αχτένιστη στην πόρτα.
—	Βλέπω κι εγώ την κάμαρά σου ανοιχτή! Λέω, τι έγινε; Έχεις πολλή ώρα που σηκώθηκες;
—	Ναι, κάμποση!
—	Εμείς το ρίξαμε στον ύπνο. Το κρασί μας ζάλισε. Τι ωραία όμως είναι όταν κοιμάται κανείς ! Τότε πάνε τα βάσανα!
Εκοίταξε πέρα.
—	Να κι ο ήλιος βγήκε! Θα σου κάνει μια μέρα σήμερα που θα είναι τρέλα. Κοίταξε τις κότες! Ριχτήκανε στο φαΐ 'πρωί πρωί. Για κείνος εκεί ο μαύρος θα είναι κείνος που σου χάρισε ο Μανόλης! Είναι πετεινός πρώτης· πρέπει να βγάλουμε σόι!... Δεν ξέρω, το ξέρει η μάνα του που σου τον χάρισε;
—	Δε ρώτησα!
—	Δεν πιστεύω να της το είπε! Κρυφά θα τον πήρε...
—	Μα γιατί κρυφά; Μη δεν είναι δικός του;
—	Και πού τον βρήκε αυτός;
Ο Λεωνίδας θέλησε να απαντήσει σχεδόν με θυμό, αλλ’ ακούστηκε η φωνή του πατέρα του να φωνάζει τη μάνα του.
—	Στάσου να δω τι θέλει αυτός ο γέρος πάλι.
Μπήκε και αυτός μέσα, κοντά απ’ τη μητέρα του.
Στην τραπεζαρία, καθαρή τώρα, που του θύμισε τη χοντρή δούλα, βρήκε γάλα πάνω στο τραπέζι. Ήτανε ζεστό και άχνιζε.
Εκάθισε, έριξε μέσα ψωμί και άρχισε να τρώει.
Ο πατέρας του φάνηκε σε λίγο στην πόρτα.
—	Καλημέρα, Λεωνίδα. Είδες, οι μπεκρήδες είναι και ακαμάτηδες!
—	Μπα, δεν έχεις φόβο! είπε ο Λεωνίδας, καταπίνοντας γρήγορα την μπουκιά.
—	Πώς δεν έχει φόβο! Όταν γεράσει κανείς, απ’ όλα έχει φόβο! άκουσε τη φωνή της μάνας του να λέει και είδε τα φουστάνια της, τα πόδια της, πίσω απ’ τον πατέρα του. Το πρόσωπό της δε φαινότανε, είχε κρυφτεί πίσω απ’ τον ψηλό ώμο του.
Ο πατέρας του γύρισε προς τα πίσω και προχώρησε έπειτα μέσα χαμογελώντας και τρίβοντας το μέτωπό του. Πήγε και κάθισε ίσα ίσα στο μέρος που είχε σπάσει η μπουκάλα.
Η γυναίκα του έφερνε ένα φλιτζάνι μεγάλο, γεμάτο γάλα και το έβαλε μπρος του.
—	"Έλα, τρώγε! του είπε.
Αυτός εκοίταξε μ’ ένα πικρό χαμόγελο το παιδί του, ύστερα άρχισε να κόβει κομμάτια ψωμί και να τα ρίχνει μέσα στο γάλα. Ένα κομμάτι ψωμί του έπεσε χάμω και έσκυψε να το πάρει.
—	Πώς μυρίζει! Ακόμα βρωμά κρασίλες, είπε άμα σηκώθηκε.
η γυναίκα του, που είχε καθίσει αντικρύ του, κίνησε το κεφάλι της...
—	Σαν το θυμάμαι κι αυτό... μου έρχεται τρέλα! Αλλά μήπως έφταιγα διόλου εγώ; Αν δεν ερχόταν εκείνη η καταραμένη ζητιάνα, δε θα κινούμουνα και δε θα έσπαζε η μποτίλια να χυθεί τόσο κρασί. Είχε γεμίσει ο τόπος! Τα πόδια μου κολυμπούσανε μέσα.
—	Έλα, μητέρα, άσ’ τα πια. Βαρέθηκα να τ’ ακούω! της είπε ο Λεωνίδας με ύφος ανθρώπου που του φέρνει αηδία και κούραση πια ένα πράγμα.
Ο πατέρας του σήκωσε το κεφάλι και, καθώς πατούσε μια μπουκιά να πάρει γάλα, του είπε με χαμόγελο:
—	Ξέρεις πόσον καιρό θα το κλαίει; Ένα χρόνο και να δούμε!
Και πάλι κατέβασε το κεφάλι, περιμένοντας την τρικυμία που αυτός άνοιξε, και άρχισε να σπρώχνει προς τα κάτω τα κομμάτια του ψωμιού με το κουταλάκι.
η μητέρα του ορθώθηκε σαν το μαύρο πετεινό στου άλλου το κράξιμο.
—	Και γιατί να μην το κλαίω; Όταν δε λυπούμαι για τις ζημιές, γιατί θα λυπούμαι;
—	Μήπως θα τις διορθώσεις, που λυπάσαι;
—	Τι έχει να κάνει; Λυπούμαι! Το έχει ο άνθρωπος! Δεν είμαι αναίσθητη!
Και μεμιάς αγρίεψε, κόρωσε. Της φάνηκε να είδε ένα μικρό χαμόγελο στα χείλια του αντρός της.
—	Γελάς;
Ο άνδρας της σήκωσε το κεφάλι με ύφος ανθρώπου που δεν ξέρει τίποτα, ή παιδιού στο δάσκαλό του, και είπε:
—	Εγώ;
—	Όχι σαν και σένα, γερο-ξεκουτιάρη, που δε χαμπαρίζεις από τίποτα! Που σου τρώνε τα λεφτά σου αυτοί οι χαμάληδες, οι συγγενείς σου και έτσι θα ψοφήσεις στο δρόμο, στην ψάθα!
Ο Λεωνίδας σηκώθηκε. Η μάνα του γύρισε σ’ αυτόν και αλλάζοντας τόνο:
—	Γιατί σηκώθηκες, παιδί μου;
—	Γιατί; Μα νομίζεις ότι μπορώ ν’ ακούω;
Η μάνα του κούνησε το κεφάλι.
—	Ορίστε και άλλος που δεν μπορεί ν’ ακούει τη μάνα του!
—	Όχι μάνα! Θέλω να σ’ ακούω, αλλά δεν έχω συνηθίσει σε μαλώματα!
—	Και ποιος μαλώνει; Γιατί λέγω τις στραβάδες του πατέρα σου και πολεμώ να τον σιάξω — για σένα, μαλώνουμε;
Ο Λεωνίδας της είπε ότι πονεί λίγο το κεφάλι του και δεν μπορεί, έπειτα θέλει να βγει κι έξω.
Τραβήχθηκε. Καθώς απομακρυνόταν, άκουσε τη μάνα του να ψιθυρίζει:
—	Αμ δεν είσαι και συ απ’ το βρωμόσογο του πατέρα σου;
Ο Λεωνίδας βγήκε έξω. Σκεπτόταν ότι αυτές οι ιστορίες θα ήτανε συχνές στο σπίτι του, και αυτό σα να τον βάρυνε. Ύστερα σκέφθηκε πως, για να κάνει η μάνα του έτσι, θα πει ότι κάτι συνέβηκε. Ίσως ο πατέρας του να έδωσε σε κανέναν αδελφό του χρήματα και δεν του τα έδωσε πίσω, ίσως πάλι και να ήτανε φυσικό της μάνας του.
Αλλά πως είχανε αλλάξει και οι δυο! Εκείνος ήταν ένας απότομος γίγας, τώρα έγινε σαν παιδάκι αγαθός, γλυκός. Αυτή, η πολύ γλυκιά και αγαθή, έγινε δύστροπος και φιλόνικος σα μουλάρι ή κριάρι! Μην αλλάζουνε και τα αισθήματα όπως μεταβάλλεται ο χαρακτήρας; Τα αδύνατα γίνονται δυνατά, ο ήρως δειλός...
Θυμήθηκε άλλο και η καρδιά του χτύπησε.
Να πάει στην εξαδέλφη του από τώρα δεν έπρεπε, και μάλιστα αυτός, που ήρθε απ’ την πρωτεύουσα, ήτανε πρωτευουσιάνος. Η ώρα δεν ήτανε κατάλληλη!
Εβράδυνε το βήμα. Θα περπατούσε κάμποσο και έπειτα θα πήγαινε. Να περνούσε ακόμη λίγη ώρα. Αυτοί πάλι δε θα κοιτάζανε το ρολόι τους πότε πήγε!
Ο ήλιος είχε πάει ψηλά. Οι ακτίνες του απλώνονταν στους δρόμους. Αισθάνθηκε αγαλλίαση. Ήτανε μια μέρα καλοκαιρινή, πεσμένη στην αγκαλιά του χειμώνα. Ήταν ήσυχη ήσυχη, όλο γλύκα, σα γυναίκα σε ξένου χέρια, σε ερωμένου χέρια. Καμιά ιδιοτροπία. Ο ήλιος έπεφτε απαλά, εχάιδευε, φιλούσε. Αέρας δε φυσούσε, είχε σταθεί σα μαγεμένος. Και η κακία, και αυτή στην τόση γλυκάδα, άναλούσε σε αγάπη.
Θυμήθηκε τον τρόπο του τον απότομο, που σηκώθηκε απ’ το τραπέζι, και λυπήθηκε. Θέλησε να το διορθώσει και γύρισε πάλι πίσω.
Στο σπίτι δεν είδε κανένα. Πήγε στον κήπο. Ένα τίναγμα ρούχου βρεμένου άκουσε και είδε δυο χέρια γυμνά από μέσα από κλαδιά δέντρου μικρού, έρημου από φύλλα, να υψώνουν ένα πανί βρεμένο και να το κρεμούνε σ’ ένα σχοινί. Ήτανε η μητέρα του και άπλωνε.
Ήθελε να της μιλήσει και έτσι, τυχαία, είπε:
—	"Έλεγα να πάω βόλτα, αλλά σα να βαριούμαι!
—	Γιατί, παιδί μου; Είναι τόσο ωραίος καιρός!
—	Έχω τεμπελιά!
Και καθώς έλεγε αυτά τεντώθηκε λίγο.
Προχώρησε πέρα. Πήγε στον ορνιθώνα. Είδε μια συκιά μεγάλη που έσκυβε προς τη γη σα να προσπαθούσε να πιει νερό από έναν κουβά γεμάτον εκεί κοντά και δεν μπορούσε. Ο μύθος του Ταντάλου φάνηκε στο νου του.
Εγύρισε προς τα πίσω, σκύβοντας κάποτε για να αποφύγει τα κλαδιά. Άκουσε το τίναγμα των ρούχων. Στο μέρος που είχε κρεμάσει το ένα ρούχο η μάνα του, είδε τώρα τρία να είναι απλωμένα και να κουνιούνται από ένα αεράκι που άρχισε να φυσά ελαφρά, σαν ο αέρας να περνούσε παίζοντας από κάτω, και αυτά, παίζοντας επίσης, να τον χτυπούσανε. Προχώρησε έξω, στα πίσω του σπιτιού του.
Μια φορά εκεί κυνηγούσε πουλιά. Ερχόντουσαν να φάνε το στάρι το σπαρμένο και αυτός με το λάστιχο τα παραφύλαγε. Τότε ήταν ερημιά, ενώ τώρα η χώρα ξαπλώθηκε έως εκεί.
Το σπίτι του Λαγκά βρισκότανε στην άκρη της χώρας, και φαινόταν σα να ’ταν τα πόδια της αυτό και λίγα άλλα. Ήταν ισόγειο. Πίσω είχε κήπο, που έβγαινε και εμπρός, στα πλάγια του σπιτιού. Όταν έμπαινε ο επισκέπτης, βρισκόταν σ’ ένα διάδρομο μακρύ, και αντικρύ του, αντικρύ στην πόρτα που μπήκε, έβλεπε απ’ άλλη πόρτα, με γυαλιά αυτή, έξω τα κλαδιά των δέντρων του κήπου. Δεξιά του διαδρόμου ήτανε τρία δωμάτια. Αριστερά η τραπεζαρία και προς τον κήπο το μαγερειό. Η τραπεζαρία έβλεπε στο δρόμο. Πολλά έπιπλα δεν είχε το σπίτι. Λ/λ ένα πράμα υπήρχε πολύ. Τα σκεπάσματα τα εγχώρια και τα εγχώρια χαλιά. Αυτά για τους ανθρώπους των χωριών και των κωμοπόλεων είναι μια απόδειξη καλή ότι υπάρχει περιουσία. Αντικρύ είχε μια μάντρα με αγελάδες ξένες, όχι ελληνικές. Η πόρτα της μάντρας δεν ήταν απ’ εκεί, ήταν απ’ τον άλλο δρόμο, αλλά και πάλι υψωνότανε στη ' γωνία ένας μεγάλος σωρός κοπριάς, που κάθε τόσο χανότανε, γρήγορα όμως γινότανε πάλι.
Όλες οι κότες της γειτονιάς εκεί έδιναν συναντήσεις. Περιστέρια, κότες, πετεινοί, διάνοι, χήνες, πάπιες και ό,τι άλλο ημεροτρωγόμενο φτερωτό υπήρχε στη γειτονιά και γύρω βρισκόταν εκεί. Και αυτά έβλεπε χωρίς να θέλει κείνος που έβγαινε στο παράθυρο του Λεωνίδα η στην πόρτα του σπιτιού να σκαλίζουνε με μανία την κοπριά με τα πόδια και να ψάχνουν με τις μύτες τους. Εκεί γινόντουσαν κάτι περίφημες κοκορομαχίες του Λεωνίδα και του Μανόλη. Όλα τα παιδιά της χώρας εκεί μαζευόντουσαν και έφερναν και αυτά τους δικούς τους πετεινούς.
Ο Λαγκάς θυμήθηκε πολλά περασμένα και τόσο αφαιρέθηκε, που λησμόνησε και την εξαδέλφη του και τους άλλους όμοιους συλλογισμούς του.
Ξαφνικά συνήρθε με ένα κύμα χαράς. Θυμήθηκε που θα πήγαινε και ότι θα ήρθε η ώρα. Σιγά σιγά πήρε το δρόμο. Ο θείος του κατοικούσε στο σπίτι που καθόταν η γιαγιά και 6 παππούς του. Δεν ήτανε πολύ μακριά. Καθώς βγήκε από ένα σπίτι με κήπο που έκλεινε το δρόμο στα μάτια, το είδε. Εβράδυνε τότε το βήμα περισσότερο. Του ήρθε επιθυμία να μην πάει. Προχώρησε όμως. Έφθασε και πέρασε από κάτω απ’ τα παράθυρα, χωρίς να κοιτάξει, και διευθύνθηκε στην ξυλένια σκάλα που ήταν έξω στο δρόμο σα σε αυλή, όταν άκουσε:
—	Καλώς τον! Καλημέρα!
Η φωνή της εξαδέλφης του. Ήτανε στο τελευταίο παράθυρο προς τη σκάλα, και η φωνή της του φάνηκε σα να ’τανε φκιαγμένη από το πράγμα που γίνεται η φλόγα.
—	Καλημέρα, της είπε και αυτός, φέρνοντας το χέρι στο καπέλο.
—	Σε είδα από πέρα που ερχόσουν και έλεγα: εδώ να έρχεται άραγες;
Πού του έλεγε αυτά, του φάνηκε πολύ ζωηρή, που τον τρόμαξε και τον ευχαρίστησε.
Της μίλησε και αυτός, κυριευμένος από χαρά και τρέμοντας απ’ αυτή. Το σπίτι του παππού του δεν το έβλεπε πια, δεν του έφερνε αναμνήσεις. Η κόρη κείνη τα έκανε όλα να κρυφτούνε σα μάγισσα και μόνο αυτήν έβλεπε, ήτανε στο νου του.
—	Έλα επάνω, τι κάθεσαι κάτω;
Ανέβηκε τη σκάλα την παλιά, τη μαυρισμένη, που κάπου κάπου ένα σανίδι άβαφο, άσπρο, μαρτυρούσε ότι δεν είχε καμιά παλιά σχέση με τα άλλα.
Οι αναμνήσεις έκαναν να φανερωθούν, αλλά πάλι φάνηκε η κόρη.
—	Και είμαι μόνη, ξέρεις· η μητέρα πήγε έξω!
Ο Λεωνίδας αισθάνθηκε χαρά, θαμπώθηκε απ’ την ευτυχία.
Αλλά την ίδια στιγμή είδε ένα μικρό κεφάλι και δυο ματάκια περίεργα να βγαίνουν πίσω από μια πόρτα και να τον κοιτάζουν. Ήτανε μια ψυχοπαίδα του θείου του.
—	Δεν είσαι δω μόνη, καθώς λες. Να, έχεις ένα σύντροφο η φύλακα, της είπε, δείχνοντας με κίνηση του κεφαλιού το μικρό κορίτσι.
Η κόρη κοίταξε την υπηρέτρια.
—	Α, για την Αγγέλω λες; Εγώ σ’ το είπα γιατί δε βρίσκεται εδώ ούτε η μητέρα ούτε ο πατέρας ούτε ο Αντώνης.
Αυτά τα ονόματα πέφτανε σαν κουβάδες κρύο νερό στην επιθυμία του, στις σκέψεις του.
—	Περάστε μέσα!
Μπήκε. Έβγαλε το καπέλο του. Μήπως απατήθηκε ότι αυτή ήθελε; Του φάνηκε ότι δεν ήτανε ζωηρή πολύ. Αν μπορούσε, θα έφευγε. Η κόρη του Πορταλιά φάνηκε στο νου του.
Το δωμάτιο που μπήκε χρησίμευε άλλοτε για τραπεζαρία, όταν ζούσε και κατοικούσε κει ο παππούς του. Τώρα το είχανε για σάλα.
—	Ίο θυμάσαι αυτό το σπίτι; τον ρώτησε η εξαδέλφη του.
Η μορφή του παππού του παρουσιάσθηκε...
—	Ακούς δεν το θυμάμαι! Ερχόμουνα σχεδόν κάθε μέρα και με γέμιζε σταφίδες ο παππούς.
—	Αυτόν δεν τον θυμάμαι διόλου! Τη γιαγιά μόνο θυμάμαι!
Σιωπήσανε. Κοιταχθήκανε, αφού κοιτάξανε γύρω τους τοίχους.
—	Καθίστε, του είπε αυτή.
Εκάθισε. Δεν ήθελε να πει πια τίποτα για τον παππού του, τον στενοχωρούσε η συγγένεια. Την κοίταξε πάλι, και αυτή επίσης. Μίλησε:
—	Είσαι δω όλη την ημέρα;
—	Όχι όλη την ημέρα! Βγαίνω και έξω. Έρχονται φίλες μου...
—	Ώστε το ρίχνετε έξω; είπε με ευθυμία αυτός.
—	Κάποτε! Τι, μόνο σεις οι άντρες θα διασκεδάζετε;
Έγινε και πάλι ζωηρή. Καθώς έλεγε αυτά, έπαιζε με ένα κορδόνι που κρεμόταν απ’ το λαιμό της μ’ ένα ψαλιδάκι. Τα μάτια της, τα μαύρα μαύρα, τον κοιτάζανε.
Ο Λεωνίδας είδε πάνω απ’ τα κερασένια χείλια της ένα χνούδι, που τον έκανε να επιθυμήσει το φίλημα.
—	Έτσι, ε; Διασκεδάζετε λοιπόν; είπε με χαμόγελο, κοιτάζοντας αυτήν. Ύστερα το χαμόγελο έφυγε και, αφού την κοίταξε στα μάτια, κατέβηκε στα χείλια και έπειτα κάτω στο στήθος και κει στάθηκε λίγο. Εζήτησε, κάνοντας αυτό, να δει η κόρη με το κίνημά του την επιθυμία του. Όταν εσήκωσε το βλέμμα, αυτή κατέβασε τα μάτια και διόρθωσε την ποδιά της. Του φάνηκε να είδε στα μάτια της μια λάμψη περαστικιά χαράς. Και όμως της είπε:
—	Σα σοβαρή μου φαίνεσαι τώρα! Σα θυμωμένη!
—	Τι;
—	Ότι σα σοβαρή, σα θυμωμένη μου φαίνεσαι...
—	Εγώ; Μπα! Γιατί να είμαι σοβαρή;
Του φάνηκε ότι σοβαρεύθηκε.
—	Μήπως θέλεις να πας σε καμιά φίλη σου; Πες το ελεύθερα! Εγώ φεύγω... ρώτησε, παίρνοντας κι αυτός το σοβαρό ύφος.
Δεν υπήρχε τίποτα, ούτε είδε, έτσι το έκανε. Στην αρχή το είπε για να νομίσει εκείνη ότι αυτός την πήρε για θυμωμένη που είδε το κίνημά του, και για να δει τι αυτή θα έκανε. Ύστερα όμως, που την είδε ότι σοβαρεύθηκε, πίστεψε ελαφρά ελαφρά ότι θα δυσαρεστήθηκε.
Στην ερώτησή του μήπως θέλει να πάει σε καμιά φίλη της, αυτή του είπε:
—	Καλέ, τι λέτε;
—	Οχι, πες μου.
Η εξαδέλφη του κούνησε το κεφάλι και ένα γέλιο ειρωνικό, γλυκό όμως, φάνηκε στα χείλια της και στα μάτια της.
Ο Λεωνίδας άλλαξε ύφος.
—	Να σου πω όμως την αλήθεια; Έτσι τα ’λεγα, και να με διώξεις δε φεύγω!
Η εξαδέλφη του γέλασε.
—	Ναι...
Διεκόπηκε. Μια φωνή ακούστηκε σιγά πίσω απ’ την πόρτα να λέει:
—Ελένη!
Η εξαδέλφη του κοίταξε και ρώτησε με κίνημα της κεφαλής. Σηκώθηκε και πήγε έξω στο διάδρομο. Μια φωνή σιγαλή της έλεγε κάτι. Άκουσε έπειτα βήματα να απομακρύνονται. Έμεινε ακίνητος, αλλά γρήγορα θυμήθηκε ότι δεν ήτανε εραστής και ότι μπορούσε να παρουσιασθεί και ως συγγενής, και έτσι είχε δικαίωμα να δει με ποιόνα μιλά η εξαδέλφη του. Έσκυψε και είδε.
Έξω, στην πόρτα κοντά του διαδρόμου που έφερνε στα δωμάτια και κει που ήταν αυτός, η εξαδέλφη του μιλούσε με μια κόρη, την κόρη του Πορταλιά!
Αισθάνθηκε ταραχή, σκοτούρα και κρύφτηκε, ενώ τα μάτια του γεννούσανε στον αέρα σπίθες.
Για την κόρη αυτή είχε σκεφθεί, είχε μείνει ώρες να τη σκέφτεται για γυναίκα του, ώστε είχε κινήσει την αγάπη γι’ αυτή.
Φοβήθηκε για μια στιγμή μην η εξαδέλφη του μαρτυρήσει τίποτα. Σκέφθηκε όμως ότι δεν ήτανε δυνατό, γιατί δεν ήτανε και βέβαιη ακόμα, και έπειτα ήτανε και συγγενής της. Εχάρηκε που δεν είχε κάνει κανένα κίνημα να φανερώνει τους σκοπούς του. Αν έκανε, θα του έφερνε δυσκολία να στρέψει στην κόρη του Πορταλιά.
Άκουσε πατήματα στο διάδρομο. Η εξαδέλφη του μπήκε πρώτη και στράφηκε, γιατί είδε ότι η φίλη της έμεινε απ’ έξω.
—	Έλα! της είπε.
Φάνηκε η κόρη του Πορταλιά στην πόρτα. Κοιταχθήκανε. Εχαιρέτησε εκείνη με κίνηση της κεφαλής, σηκώθηκε αυτός και υποκλίθηκε ελαφρά. Το πολύ δεν το καταδεχότανε.
Η εξαδέλφη του τους σύστησε.
—	Καθίστε, τι στέκεσθε! τους είπε έπειτα και πρώτη εκάθισε.
—	Έλεγα πως δε θα έρθεις.
—	Θα ερχόμουν το απόγευμα, γιατί νόμιζα πως θα εσηκώνεσο αργά!
—	Μπα, την ίδια ώρα σηκώθηκα και σήμερα...
Ο Λεωνίδας παρέβαλλε τη μία με την άλλη, καθώς αυτές μιλούσανε.
Η εξαδέλφη του είχε κόκκινα τά μάγουλά της, κατάμαυρα τα μάτια, τα διαβολικά, και μαύρα τα μαλλιά. Η κόρη του Πορταλιά είχε ωχρό το χρώμα του προσώπου, καστανά τα μαλλιά και τα μάτια επίσης καστανά. Είχε ένα μελάνιασμα εκεί στην άκρη των ματιών της, ένα μελάνιασμα που, μαζί με τη γλύκα που σκορπούσανε τα μάτια της, θύμιζε την ηδονή. Έπειτα, αυτή είχε και μια χάρη στο γέλιο, στα κινήματα. Το γέλιο της δεν ήτανε γέλιο, ήτανε τραγούδι Σειρήνων, ήτανε σα να χτυπούσαν αργυρά κουδουνάκια μαγικά, για να ξυπνούνε τα πάθη.
Ο Λεωνίδας την έβλεπε και μαγευόταν, όταν ξαφνικά είδε το βλέμμα της εξαδέλφης του στυλωμένο πάνω του. Του φάνηκε ότι αυτή εζήλεψε. Την κοίταξε κι αυτός. Τα βλέμματά τους συναντηθήκανε. Η κόρη του Πορταλιά τον κοίταξε κι αυτή. Αισθάνθηκε στενοχώρια. Δεν ήξερε τι να κάνει. Τη μια την επιθυμούσε περισσότερο, αλλά με την άλλη γρήγορα θα τα είχε καλά. Με την κόρη του Πορταλιά ίσως δεν πετύχαινε, και αυτό το φοβότανε, γιατί θα έχανε και τις δύο. Αλλά η άλλη πάλι που ήταν εξαδέλφη του!
Εκοίταζε την εξαδέλφη του και προσεπάθησε να μην τον δει η κόρη του Πορταλιά, ύστερα την κόρη του Πορταλιά, με τον ίδιο τρόπο, προσπαθώντας να μην τον δει η εξαδέλφη του.
Έξαφνα ένας ήχος διαπεραστικός, σουβλερός, με κάτι βροντερό, με τριγμούς που τον συνόδευαν, ακούστηκε. Η εξαδέλφη του σηκώθηκε γρήγορα και όρμησε στο παράθυρο. Η φίλη της την ακολούθησε. Η φωνή της κάιντας και του τυμπάνου εβούιξε περισσότερο με το άνοιγμα του παραθύρου. Η εξαδέλφη του έσκυψε να δει. Η κόρη του Πορταλιά, πριν σκύψει, καθώς ακουμπούσε το χέρι της πάνω στο σώμα της φίλης της, στράφηκε και τον είδε. Αυτός αισθάνθηκε κλονισμό ηδονικό και μαζί μ’ αυτόν να στερεώνεται η επιθυμία, η αγάπη για την κόρη αυτή.
Είπε να ρίξει εκεί την αγάπη του.
Και καθώς έβλεπε το χαριτωμένο σώμα, το ωραίο κεφαλάκι που κάποτε υψωνότανε πάνω απ’ την εξαδέλφη του, για να τον κοιτάξει κρυφά, σκεπτόταν ότι ήτανε καιρός να πετάξει το αίσθημα που άρχισε να έχει για την εξαδέλφη του, γιατί, αν αυτός δεν το θεωρούσε κακό, ο πολύς κόσμος, και όλος σχεδόν στα φανερά, το κατεδίκαζε, το θεωρούσε και το έλεγε έγκλημα. Ίσως λύπες θα κέρδιζε και κατηγορίες, και ποιος γνωρίζει και τι άλλα θα συμβαίνανε και αν μόνο σε παιχνίδια θα σταματούσαν!
Σκέφθηκε ότι πολλά πράγματα γινήκανε για άλλους λόγους και όχι γιατί χτυπούσαν η πατούσανε τίποτε ιερό. Σιγά σιγά όμως στερεωθήκανε τόσο, και τόσο άλλαξε η μορφή τους, άλλαξε εξωτερικά, που σου φαίνεται, αν τα πατήσεις, θα κάνεις έγκλημα.
Ήταν αδύνατο αυτός μόνος να μεταβάλει, να αλλάξει αυτές τις ιδέες που είχαν ενωθεί με τη θρησκεία και ας εζούσαν όπως όλες οι θρησκείες όταν παλιώσουν πολύ.
Η κάιντα, αφού είχε σταθεί λίγο πέρα και έπαιζε, περνούσε από κάτω. Το τύμπανο εβούιζε, εμούγκριζε.
Πλησίασε και αυτός και είδε.
Ήτανε πέντε έξι χωριάτες αυτοί που διασκεδάζανε με τα νταβούλια. Οι δυο είχανε τους κούκους ίσαμε τη μύτη, οι άλλοι στραβά τόσο σα να προσπαθούσαν οι κούκοι να ανεβούνε στην κορυφή τους και δεν μπορούσανε. Περπατούσανε χωρίς να κοιτάζουνε δω και κει. Ίσια. Μόνο κείνος που έπαιζε το τύμπανο σήκωσε το κεφάλι και είδε στο παράθυρο.
Ο Λεωνίδας θυμήθηκε ότι τον είχε δει στην εκκλησιά, κοντά στον ψάλτη. Τον είχε παρατηρήσει για το μακρύ του λαιμό. Ήτανε σωστή στρουθοκάμηλος!
Τραβήχθηκε και έμεινε κοιτάζοντας το σώμα της κόρης του Πορταλιά.
Η φωνή της κάιντας, που έπαιζε ένα τραγούδι μελαγχολικό, θρηνώδες, που το άκουγε κάποτε στα ξένα και του ξυπνούσε τόσες αναμνήσεις, τώρα δεν έμπαινε στο νου του, χτυπούσε σα θόρυβος , σα μια βουή στα αυτιά του, δεν προχωρούσε, δεν την αισθανότανε, ήτανε πλημμυρισμένες οι αισθήσεις του από άλλους ήχους, από άλλα μαγικά τραγούδια, σωστούς λωτούς, που λησμονούσε τα πάντα.
Η κάιντα πέρασε. Αυτές σηκώθηκαν απ’ το παράθυρο.
—	Ωραίο ήταν κι αυτό! είπε η εξαδέλφη του, κλείνοντας το παράθυρο.
Η κόρη του Πορταλιά σιγά προχώρησε στη θέση της. Είχε χαμόγελο στα χείλια και το βλέμμα της έλαμπε. Αντί να καθίσει, εστήριξε τα χέρια της στο κάθισμα. Η Ελένη πλησίασε.
—	Είδες την Κατίνα, ένα χτένισμα που είχε;
—	Ναι, ωραία ήταν χτενισμένη, απάντησε η κόρη του Πορταλιά και έφερε το χέρι της στα μαλλιά της.
Ο Λεωνίδας είδε ότι ήτανε χτενισμένη πολύ καλά. Είχε καλαισθησία. Είδε και το χέρι της, που διόρθωνε τα μαλλιά της.
Ήτανε χέρι ωραίο, άσπρο άσπρο και φαίνονταν οι φλέβες του.
Τα κορίτσια μιλούσανε για χτενίσματα. Η κόρη του Πορταλιά της έλεγε για ένα που της είχε δείξει μια συμμαθήτριά της στο σχολείο. Ο Λεωνίδας βρήκε αφορμή να ρωτήσει:
—	Εκάματε εσωτερική;
—	Ναι, ένα έτος! απάντησε αυτή ρίχνοντας τα μάτια σ’ αυτόν...
Ο Λεωνίδας λυπήθηκε. Τι κρίμα και να μην το ’ξερε!
Τη ρώτησε αν επιθυμεί την Αθήνα.
—	Α, δε με μέλει!
Ο Λεωνίδας ευχαριστήθηκε. Ήτανε γνωστό στη χώρα ότι θα έκανε το δικηγόρο στον τόπο του και, για να πει αυτή έτσι, θα το είπε με σκοπό! Η εξαδέλφη του δεν είχε πάει στην Αθήνα και επιθυμούσε πολύ να τη δει.
Καθώς μιλούσανε, κάθε τόσο ζητούσε το βλέμμα του το βλέμμα εκείνης. Και αυτής το βλέμμα αυτό ζητούσε, έτσι φαινότανε. Του φάνηκε ότι η εξαδέλφη του το παρατήρησε.
Ο ερχομός της θείας τους διέκοψε. Αυτή τον είδε με χαρά και είπε ότι λυπότανε που ο Αντώνης δεν ήταν εκεί. Ο Λεωνίδας την εβεβαίωσε ότι και πάλι ήτανε ευχαριστημένος, γιατί η εξαδέλφη του τον περιποιήθηκε για όλους.
Τα είπε αυτά και φέρθηκε με αγάπη και οικειότητα στην εξαδέλφη του, ζητώντας να την κάνει να πιστέψει ότι και κείνα τα άλλα, τα λόγια, τα κοιτάγματα, δεν ήτανε παρά αγάπη απλή, αδελφικιά, και την παραξήγησε.
η κόρη του Πορταλιά φάνηκε έτοιμη να φύγει.
—	Εγώ πηγαίνω! είπε.
—	Γιατί; Από τώρα;
—	Θα έρθω...
—	Όχι, όχι!
—	Ορίστε! Γιατί την εμποδίζεις; Μπορεί να έχει δουλειά το κορίτσι! είπε η θεία του Λεωνίδα και, καθώς έλεγε αυτά, κοίταζε την κόρη της καλά.
Του Λεωνίδα του φάνηκε σα να της έλεγε και κάτι άλλο κείνη η ματιά της.
Η κόρη του Πορταλιά έφυγε. Η χαρά του Λεωνίδα κόπηκε. Αν μπορούσε θα έφευγε κι αυτός, αλλά δεν έπρεπε. Και έμεινε κει λίγο, κάνοντας τον εύθυμο και μιλώντας με τη θεια του και την εξαδέλφη του.
Επιτέλους, αφού νόμισε ότι πέρασε αρκετή ώρα και μπορούσε να φύγει δίχως να παρεξηγηθεί, σηκώθηκε. Αυτοί θελήσανε να τον κρατήσουν ακόμα. Αλλ’ αυτός τους είπε ότι θα πήγαινε και από άλλα συγγενικά τους σπίτια. Έφυγε. Η εξαδέλφη του τον ακολούθησε ίσαμε το τελευταίο σκαλοπάτι.
Προχώρησε προς του θείου Τάσου, του πατέρα του Μανόλη, το σπίτι. Όταν έφθασε σ’ ένα μαντρότοιχο ενός σπιτιού, γύρισε και είδε πίσω. Η εξαδέλφη του ήτανε στο παράθυρο του δωματίου που είχανε καθίσει και τον κοίταζε.
Τη λυπήθηκε. Αλλ’ όχι! Τώρα έπρεπε για το καλό της να τραβηχτεί.
Στου θείου Τάσου το σπίτι δεν έμεινε πολύ. Ο Μανόλης δεν ήταν εκεί. Είχε πάει με τον πατέρα του έξω, στα χτήματα. Η θεία του ετοίμαζε το φαΐ. Της είπε ότι πήγε και απ’ του θείου Βασίλη. Η θεία του τον ρώτησε τότε τι έκαναν και πού ήτανε. Σωστή ανάκριση του έκανε!
Έφυγε και απ’ εκεί, λέγοντας ότι θα πήγαινε άλλοτε να έμενε περισσότερο.
Όταν απομακρύνθηκε, στράφηκε και κοίταξε πίσω χωρίς να θέλει, σαν κάτι να τον έσυρε.
Είδε τότε ένα πανί μαύρο να κρέμεται απ’ την πόρτα του σπιτιού του Μανόλη, απ’ εκείνα που κρεμούνε στα σπίτια όταν έχουνε νεκρό! Κοίταξε καλά. Το πανί χάθηκε, και μόνο τον τοίχο τον κόκκινο και το καφέ της πόρτας χρώμα είδε. Ταράχθηκε πολύ.
Του φάνηκε να σημαίνει κακό, καταστροφή. Γιατί, πως του φάνηκε, κάτι κακό θα πάθαιναν! Αδύνατο! Ο Μανόλης ίσως, ο πατέρας του...
Θέλησε να το διώξει απ’ το νου του, αλλ’ αυτό έφευγε και ξαναρχόταν με επιμονή μύγας που τη διώχνουν και πάλι έρχεται. Προσπάθησε να το αποδώσει στον ήλιο, σε μια στιγμή που θα άρχιζε ο νους του να μελαγχολεί, και σε άλλα πολλά!...
η κόρη του Πορταλιά, η εξαδέλφη του και τα όσα είδε μπήκανε στη μέση. Ελησμόνησε το πανί το μαύρο, το έθαψε με ένα «ουφ, δεισιδαιμονίες!».
Φέροντας με το νου του ό,τι απάντησε και άκουσε, έφθασε στο σπίτι του απ’ έξω. Είδε απ’ το σωρό της κοπριάς να βγαίνει το λειρί και λίγο το κεφάλι του άσπρου πετεινού, εκείνου που μάλωσε με το μαύρο.
Θυμήθηκε την κοκορομαχία, το Μανόλη, το μαύρο πανί και έπειτα πάλι πήγε στην Ξένη η Πολυξένη —έτσι ήτανε το όνομα της κόρης του Πορταλιά— και στην εξαδέλφη του. Του φαινόταν ότι η μητέρα της εξαδέλφης του δεν ήθελε να είναι εκεί η κόρη του Πορταλιά που ήταν αυτός. Σκεπτότανε το βλέμμα που κοίταζε την κόρη της και έβρισκε ότι αυτό είχε κάτι σα να της έλεγε: «Θα σε φάω!»
Ξαναείπε τα λόγια της θείας του προσπαθώντας να μάθει, να βγάλει την αλήθεια.
Όχι, δεν απατιότανε, είχε δίκαιο!
Η μορφή του εξαδέλφου του Αντώνη παρουσιάστηκε στο νου του. Το πρόσωπο εκείνο, με το χοντρό λαιμό, τα μάτια τα δίχως έκφραση, που μόνο κρυμμένος βρισκόταν ο φθόνος και η μοχθηρία. Ο πατέρας του, η μάνα του ήταν οι δύο μοχθηροί της οικογένειας.
Ήτανε καλή νύφη η κόρη του Πορταλιά και ήταν αδύνατο κείνη η ατσιγκάνα, η μάνα του Αντώνη, να μην κοίταζε να του τη δώσει! Και είχε ελπίσει να τη συναντά εκεί.
Αισθάνθηκε ξαφνικά μια κούραση για τον έρωτα αυτόν, και του ήρθε η επιθυμία και σα να λυπήθηκε που άφησε την εξαδέλφη του. Και τον κοίταζε τόσο!...
Θυμήθηκε πως, όταν τον έπιασε μια φορά να κοιτάζει την κόρη του Πορταλιά, την είδε να δαγκάνει τα χείλη της και να χάνει την ευθυμία της, τη ζωηράδα της. Καλύτερα ήτανε να μην ερχότανε η κόρη του Πορταλιά!
Όταν έφθασε το μεσημέρι, ο Λεωνίδας έκλεισε την απόφασή του. Είχε αποφασίσει να επιμείνει στον έρωτα της κόρης του Πορταλιά και, όσον καιρό έμεινε, να περνούσε απ’ το σπίτι της. Είχε μια ελπίδα ότι, άμα έβλεπε ότι αυτός δεν πατούσε στης εξαδέλφης του το σπίτι, δε θα πήγαινε και αυτή.
Εκείνο το κίνημα της κόρης κοντά στο παράθυρο και άλλα μικρά ήταν η βάση που στερεωνόταν η ελπίδα του.
Το απόγευμα ήρθε ο Μανόλης. Ο Μανόλης ήτανε μεγαλύτερος του κατά ένα χρόνο. Είχε χαραχτήρα ήσυχο και ντροπαλό. Όταν έμαθε ότι ήρθε ο εξάδελφός του ο δικηγόρος, όπως τον έλεγε η οικογένεια, δεν ήξερε πως να παρουσιαστεί. Του φαινότανε δύσκολο να πάει έτσι, με χέρια κρεμασμένα. Είχε και δίκαιο, γιατί σχεδόν όλοι οι εξωμάχοι παντού με γεμάτα χέρια πάνε, και σ’ αυτή τη δικαιοσύνη.
Του ήρθε τότε μια έμπνευση. Είχε κι αυτός τις εμπνεύσεις του. Θυμήθηκε τις παλιές κοκορομαχίες και, χωρίς να χάσει καιρό, πηγαίνει στον ορνιθώνα. Ήτανε νύχτα και οι κότες βρισκόντανε μαζεμένες, και συλλαμβάνει έναν άγριο, τρομερό πετεινό, όμοιο με γεράκι. Τον έβαλε σ’ ένα μέρος χωριστά, για να τον πάρει μαζί του το πρωί, που θα πήγαινε στον εξάδελφό του. Θα του τον έκανε δώρο!
Το πρωί τον πήρε και πήγε. Πριν φθάσει έξω απ’ το σπίτι του Λεωνίδα, τον απάντησε ο θείος του και τον ρώτησε πού πάει τον πετεινό.
— Μας είχε πάει αλλού και τον έπιασα! του απάντησε.
Ντράπηκε να πει την αλήθεια.
Όταν παρουσιάσθηκε στο Λεωνίδα, δεν έπρόφτασε να του πει τίποτα. Ο Λεωνίδας τον ετρέλανε με τις ερωτήσεις και με τα αστεία του. Άξαφνα ο πετεινός τον άρπαξε απ’ το πόδι και τον έκανε να τον θυμηθεί. Τον έδωσε συστήνοντάς τον για άγριο πολύ και δυνατό, και ότι τον φύλαγε από καιρό να του τον δώσει! Αυτό ήταν άλλο ψέμα.
Ο Μανόλης, τώρα που ήρθε, κρατούσε μια μποτίλια ρούμι. Τον είχε βρει ο πατέρας του Λεωνίδα και του τη φόρτωσε.
—	Καλό ρούμι!
Ο Μανόλης το δοκίμασε.
—	Έκανε πολύ καλά ο θείος Κώστας να ψωνίσει ρούμι, γιατί θα κάνει κρύο, θα αλλάξει ο καιρός, θα έχουμε χειμωνιά γερή!
Είχε ακούσει τον πατέρα του να λέει πως τον πονούσαν οι κάλοι του κι αυτό ήτανε σημείο ότι θα πέσει κρύο!
Επήρε το Μανόλη και βγήκε έξω.
Περάσανε απ’ το σπίτι του Πορταλιά. Η κόρη του ήτανε κοντά στο παράθυρο και, άμα τους είδε, άνοιξε και έσκυψε.
—	Μήπως θα πάτε στης Ελένης; ρώτησε.
—	Όχι! Αν θέλετε όμως, περνούμε!
—	Δεν είναι και τόση ανάγκη! Νόμισα ότι πηγαίνατε εκεί.
—	Το ρίξαμε στις βόλτες! είπε ο Μανόλης.
Στο παράθυρο εφάνηκε και μια γυναίκα με ψαρά μαλλιά. Ήτανε η μητέρα της. Η κόρη γύρισε λίγο και της είπε ποιος είναι, και η μάνα έκανε ένα: «Α!»
Ο Λεωνίδας το άκουσε, είδε και την περιέργεια που τον κοίταζε και είπε με το νου του ότι η κόρη της κάτι θα της είχε πει. Μίλησε λίγο και μ’ αυτή και φύγανε.
—	Πού τη γνώρισες; τον ρώτησε ο Μανόλης, άμα προχωρήσανε λίγο.
Ο Λεωνίδας κείνη τη στιγμή δε σκεπτότανε τίποτα. Άφηνε τις σκέψεις να σωριάζονται σ’ ένα μέρος και να αφήνουν το άλλο καθαρό. Ηταν ευχαριστημένος και ήθελε άλλη ώρα να σκεφθεί.
Κοίταζε τη σκιά του. Όταν άκουσε την ερώτηση του Μανόλη, σήκωσε τα μάτια του και είπε:
—	Στη Θεια-Βασίλαινα! Γιατί;
—	Έτσι ρώτησα! Είδα πως σε κοίταζε μ’ έναν τρόπο!...
—	Με κοίταζε; Ποιος;
—	Του Πορταλιά η κόρη.
Ο Λεωνίδας ήθελε να βεβαιωθεί αν αλήθεια τον κοίταζε έτσι γλυκά, γιατί φοβότανε μην του φαινόταν.
—	Αυτή δε σε κοίταζε! Αυτή έβλεπε σένα κι εγώ αυτή! Όχι δηλαδή με κακό εγώ! Κάπου κάπου έριχνε και μια ματιά σε μένα, για να δείξει τάχα ότι και που σε κοίταζε το έκανε έτσι, χωρίς να το θέλει, το ’φερνε η κουβέντα!
Ο Λεωνίδας χαμογελούσε. Ο εξάδελφός του μιλούσε σαν άνθρωπος με πείρα.
—	Δεν ξέρεις πόσο καλό μου έκανε που σε κοίταζε έτσι! Και ξέρεις ποιο είναι το αίτιο;
—	Πού να ξέρω;
—	Αυτή τη φέρνει βόλτα ο Αντώνης!
Ο Λεωνίδας αισθάνθηκε ένα χτύπημα μεγάλο στο στήθος. Έχασε το χρώμα του.
—	Ο Αντώνης τη φέρνει βόλτα; ρώτησε γυρίζοντας το πρόσωπο άλλου.
—	Ναι, και αυτός και όλη η φαμελιά του! Χαλούν τον κόσμο για να την κάνουν νύφη! Ξέρουνε ότι είναι μονάκριβη και οι γονιοί της δεν της χαλούνε το χατίρι ποτέ, και της ρίχτηκαν! Φαντάσου, η μάνα κατηγορεί όλους τους νέους της χώρας και η αδελφή μαζί! Έχουνε ξεσπαθώσει!
Την άλλη μέρα, και ήτανε Κυριακή, το πρωί σύννεφα είχανε σκεπάσει τον ουρανό. Η ατμόσφαιρα είχε γίνει πνιχτικιά. Αντί χιόνια, θα είχανε βροχή.
Ο Λεωνίδας στενοχωρέθηκε στη σκέψη ότι θα αρχίσουνε οι βροχές, που τις θυμότανε να κρατούν εκεί πολλές μέρες, και θα αναγκαζότανε να μένει κλεισμένος. Στα καφενεία, και ήτανε κει πολύ λίγα και φτωχά, δεν έβρισκε ευχαρίστηση. Αυτά τα απέφευγε και στην Αθήνα.
Σκέφθηκε όμως ότι στο καφενείο μπορούσε να βρει τον πατέρα της Ξένης, τον Πορταλιά, και να γνωρισθούνε...
μια βροντή έγινε, και σαν κάτι μ’ αυτή να συντρίφτηκε επάνω, άρχισε η βροχή. Ακουσθήκανε στη στέγη, στα γυαλιά να χτυπούν οι ψιχάλες δυνατά.
Άφησε τις σκέψεις και τη γνωριμία που είχε αρχίσει να κάνει με τον Πορταλιά και πρόσεξε στη βροχή. Οι βροντές ερχόντουσαν η μια μετά την άλλη και ο ήχος της μιας που έφευγε ακουμπούσε στης άλλης που ερχόταν.
Είχε σκοτεινιάσει απ’ τα μαύρα σύννεφα και απ’ το νερό, που σα μεγάλα, άπειρα νήματα κατέβαινε, κατέβαινε... Το νερό έπεφτε με πάταγο, τρώγοντας τα πλευρά του δρόμου και κάνοντας μικρά ποταμάκια, μικρούς χειμάρρους.
Σε μια πορτούλα απέναντι είχανε μαζευτεί τρεις όρνιθες. Πέρασε ώρα, και κανείς διαβάτης. Κοίταζε τις όρνιθες που έμεναν ακίνητες η μια κοντά στην άλλη, και μόνον κάποτε τα βρεμένα τους κεφάλια έμπαιναν στις φτερούγες τους και κάτι ζητούσανε.
Η δύναμη της βροχής έπαψε η μεγάλη, αλλ’ έμεινε η μικρή, που δύσκολα παύει.
Κοντά στην κοπριά είχε γίνει μια λίμνη. Ο δρόμος, που η βροχή του είχε πάρει το χώμα και έβγαιναν οι πέτρες, φαινότανε σα ζώο αδύνατο, που του πετούνε τα κόκαλά του.
Άφησε το παράθυρο.
Η μητέρα του και η χοντρή δούλα ήτανε καταβρεμένες. Μαζεύανε νερό.
Εκαθισε και ήπιε κρύο το γάλα, ύστερα έπεσε σε σκέψεις. Ξαφνικά άκουσε την υπηρέτρια να λέει:
—	Έπαψε η βροχή.
Σηκώθηκε. Ήταν αλήθεια. Κείνη τη στιγμή ένας χτύπος καμπάνας του έκανε την καρδιά του να αισθανθεί γλυκιά συγκίνηση. Ήτανε η καμπάνα της εκκλησίας.
Δεν του έφερε αναμνήσεις παιδικές, του έφερε την κόρη του Πορταλιά να πηγαίνει στην εκκλησία.
Και είχε πάψει και η βροχή! Εβγήκε έξω και έφυγε. Καθώς προχωρούσε στο δρόμο, άκουσε τη μάνα του να τον φωνάζει για να πιει γάλα ζεστό.
Στράφηκε και της είπε:
—	Έπειτα!
Ζήτησε το Μανόλη στο σπίτι του καθώς περνούσε. Του είπαν ότι είχε βγει έξω.
Έφθασε στην εκκλησία.
Άνδρες, γυναίκες, παιδιά, άλλοι μαζί και άλλοι χωριστά, σε αποστάσεις, ή ο ένας κοντά στον άλλον, πήγαιναν στην εκκλησιά. Εστάθηκε απ’ έξω. Έκανε ότι κοιτάζει το ρολόγι του, έπειτα τον ουρανό. Ψηλά είδε τα σύννεφα χωρισμένα, ανακατωμένα, σα δεμένα αλλά αχτένιστα μαλλιά πολλά γυναίκας, να έχουν χάσει την παράταξή τους, άλλο πιο κάτω και άλλο πιο επάνω. Φαίνονταν όμως γεμάτα φοβέρα και έτσι. Κοίταξε έπειτα προς το δρόμο που θα φαινόταν εκείνη. Και την είδε να έρχεται.
Συγκινήθηκε πολύ, τόσο πολύ, που του φάνηκε παράξενο. Η καρδιά του χτυπούσε φοβερά. Την αγαπούσε λοιπόν πολύ;
Και αυτή τον είχε δει. Όταν επλησίασε, τον καλημέρισε και προχώρησε στην εκκλησία, χωρίς να στραφεί.
Αυτός ψυχράθηκε. Ούτε χαμόγελο ούτε τίποτα! Του φάνηκε σοβαρή. Είδε ότι ο έρωτάς του με τον τροπο της εκρύωσε, μαζεύτηκε. Εσκέφθηκε μην η μητέρα της της είπε τίποτα, να μην της άρεσε. Αλλά πάλι μπορούσε να ήτανε μια σοβαρότητα ψεύτικια, κοριτσίστικα νάζια! Του ήρθε η επιθυμία να επιμείνει, αλλά πάλι θύμωσε. Όχι, θα έκανε τον σοβαρό κι αυτός! Και μάλιστα θα έφευγε πιο γρήγορα, πριν σχολάσει η εκκλησία!...
Έτσι σκέφθηκε, αλλ’ όσο πλησίαζε η ώρα που θα έφευγε, αντί να φύγει αυτός, έφευγε η απόφασή του.
Επιτέλους είπε ότι θα σταθεί μακριά, χωρίς να γυρίσει να τη δει. Σ’ όλο τα διάστημα της λειτουργίας αυτό σκεπτότανε. Αυτή δε φαινόταν, είχε χωθεί στο μέρος των γυναικών.
Πριν τελειώσει ακόμα η λειτουργία, βγήκε έξω. Πήγε και στάθηκε μακριά, αλλ’ όταν αρχίσανε να βγαίνουν, πλησίασε.
Αυτή όμως τώρα δεν ήτανε σοβαρή, ήταν όλο γέλιο. Πέρασε από κοντά του. Τον εκοίταξε καλά καλά και τον χαιρέτησε με χαμόγελο γλυκό. Αυτός, τρελός απ’ τη χαρά, χαιρέτησε, κίτρινος όμως.
Το μαύρο εκείνο από κάτω απ’ τα μάτια της του φάνηκε πιο ζωηρό και σαν τα μάτια της να μεγαλώσανε.
Ευχαριστήθηκε με τον εαυτό του, που έμεινε.
Την ακολούθησε σε απόσταση.
Την άλλη μέρα το πρωί ο Λαγκάς καθότανε στο παράθυρο του δωματίου του. ’Έξω έκανε ψύχρα και φυσούσε άνεμος δυνατός. Τα παράθυρα στο κάθε φύσημά του ταραζόντουσαν. Σύννεφα γυρίζανε στον ουρανό.
Είδε τον πατέρα του να έρχεται. Τον είδε και αυτός και του έδειξε ένα χαρτί. Ήτανε τηλεγράφημα. Θα ήτανε δικό του. Άφησε το παράθυρο. Αισθανότανε συγκίνηση. Τι να έτρεχε; Κάτι κακό βέβαια.
Μόλις βγήκε στο διάδρομο, είδε τον πατέρα του να σφαλνά με δυσκολία την πόρτα, γιατί ο άνεμος δεν τον άφηνε. Άμα την έκλεισε, έβγαλε απ’ την τσέπη του το τηλεγράφημα και του το έδωσε.
— Να, για σένα είναι! Ο θειος σου είναι άρρωστος! του είπε.
Ταράχτηκε. Αισθάνθηκε ότι έχασε το χρώμα του. Εκοίταξε το τηλεγράφημα. Αυτό έλεγε ότι ο θείος του είναι άρρωστος βαριά και να πάει γρήγορα.
η κόρη του Πορταλιά, τα σχέδιά του και τόσα, τόσα άλλα φανήκανε μεμιάς στο νου του. Θα χανόντουσαν αυτά. Τώρα που άρχιζε ένας έρωτας σοβαρός, αληθινός, να φύγει! η λύπη που θα έφευγε ήτανε πιο μεγάλη απ’ τη λύπη που αισθάνθηκε για την αρρώστια του θείου του.
Το είδε και αυτός και σχεδόν εντράπηκε. Ο θειος του ήτανε τόσο καλός άνθρωπος και τον αγαπούσε πολύ αυτόν. Για να τον λυπηθεί, έφερε με το νου του τη μορφή του, εσκέφθηκε τα καλά του τα λόγια και επιτέλους κατόρθωσε, αληθινά, να λυπηθεί και αισθάνθηκε να υγραίνουν τα μάτια του.
Αυτό τον ικανοποίησε.
Είπε ότι θα φύγει και να του ετοιμάσουν το σάκο.
η μάνα του έσφιγγε τα δάχτυλά της λυπημένη. Ο πατέρας του του φάνηκε περισσότερο λυπημένος. Τον λυπήθηκε. Η καρδιά του τώρα μαλάκωσε πολύ. Συλλογίστηκε και το θείο του, που λυπότανε πολύ όταν έφευγε.
Τώρα τον λυπήθηκε καλά. Τον καημένο το θείο του! Τον θυμήθηκε κοντά στη σκάλα του σπιτιού να του λέει με τη βαριά του φωνή:
— Στο καλό, Λεωνίδα! Καλή αντάμωση γρήγορα...
Νόμισε ότι έβλεπε τα μάτια του τα γαλανά, τα μεγάλα να τον κοιτάζουν ακόμα.
Ύστερα από λίγη ώρα βγήκε έξω. Πέρασε μόνος απ’ το σπίτι της Ξένης. Έκανε κρύο. Φυσούσε πολύ. Δεν είχε φορέσει το επανωφόρι του, για να φαίνεται κομψός, και τουρτούριζε.
Δεν είδε κανέναν. Τα παράθυρα είχανε κατεβασμένες τις κουρτίνες.
Εστάθηκε λίγο πιο πέρα με την ελπίδα μη φανεί.
Ο δρόμος ήταν έρημος και μόνο δυο παιδιά τρέχανε, έχοντας κάτω απ’ τα σκέλια τους καλάμια και κάνοντας τους καβαλάρηδες.
Αυτή δεν εφάνηκε. Προχώρησε να φύγει. Άκουσε μια πόρτα να κλείνει με κρότο. Στράφηκε. Το ένα παιδί ήτανε στο δρόμο μόνο.
Έφθασε στο σπίτι του.
Το μεσημέρι ο πατέρας του δεν ήρθε. Αυτό έδωσε περισσότερη μελαγχολία στο τραπέζι. Το απόγευμα πήγε πάλι απ’ το σπίτι της Ξένης. Τίποτα. Λυπημένος, κλείστηκε στο δωμάτιό του. Η μάνα του έξω κάτι του μπάλωνε. Μια σκέψη τον έκανε να βγει. Και πήγε κοντά της, της μίλησε, την περιποιήθηκε τόσο, που ούτε όταν ήρθε. Μπορούσε άλλοτε να μην την έβλεπε, είχε σκεφθεί, να την έχανε, η και αυτός να πάθαινε κάτι.
Ο Λαγκάς λυπότανε βαθιά που άφηνε τους γονιούς του. Πάνω όμως απ’ αυτή τη λύπη ήτανε μια νέα: για την κόρη του Πορταλιά!
Θα ήτανε δύση του ήλιου όταν φάνηκε ο Μανόλης.
—	Θα φύγεις, έμαθα! Αλήθεια είναι;
—	Ναι, είναι άρρωστος ο θείος.
—	Τώρα βρήκε και αυτός να αρρωστήσει;
—	Έλα δα! έκανε και η μάνα του Λεωνίδα, κουνώντας το κεφάλι της.
Ξακολουθούσε από ώρας να μπαλώνει κάλτσες του γιου της.
—	Έλα, μητέρα, άσε το ράψιμο πια. Σκοτείνιασε...
—	Θέλεις, παιδί μου, να βγουν τα δάχτυλά σου έξω;
—	Άφησέ τα!
Και ο Λεωνίδας της άρπαξε μια κάλτσα απ’ το χέρι και την πέταξε μακριά. Η μητέρα του σηκώθηκε με γέλιο και την πήρε.
—	Μόνο αυτή έχω, ας την τελειώσω.
Ο Μανόλης τον ρώτησε τι ώρα θα έφευγε. Του απάντησε πως θα έφευγε νύχτα σχεδόν απ’ τη χώρα για να προφτάσει τον πρώτο σιδηροδρομο.
Είχε πια σκοτεινιάσει όταν ήρθε ο πατέρας του Λεωνίδα. Ο Μανόλης έφυγε. Ο Λεωνίδας είδε ότι ο πατέρας του δεν είχε όρεξη για φαΐ.
Η μάνα του κάθισε στη θέση της, κατά τη συνήθειά της, τελευταία. Ο Λεωνίδας παρατήρησε ότι η μάνα του, αν και ήταν αδελφός της ο θείος του, περισσότερο λυπότανε που έφευγε το παιδί της παρά που ήταν άρρωστος αυτός. Δεν την κινούσε η αγάπη η αδελφική που τον άφηνε να φύγει, αλλ’ ένα καθήκον που αισθανότανε.
Όταν έφθασε στο σταθμό, δεν είδε ούτε εκεί το Μανόλη. Στο σπίτι τον ζήτησε. Ο πατέρας του Μανόλη, που ήτανε μαζί, φάνηκε απορώντας γι’ αυτό. Το παιδί του είχε φύγει απ’ το σπίτι νύχτα νύχτα!...
Ο Λεωνίδας τον ήθελε. Εσκόπευε να του πει το μυστικό του, τα σχέδιά του και θα τον παρακαλούσε να τον βοηθήσει. Και λυπότανε πολύ γι’ αυτό, που δεν τον είδε.
Επίσης δεν είχε έρθει κανείς απ’ του Βασίλη, του θείου του. Αυτοί δε χαλούσανε την ησυχία τους, χειμώνα καιρό, για τέτοια πράγματα!
Ο σιδηρόδρομος εκίνησε.
Έσκυψε έξω απ’ την πόρτα. Χαμογέλασε στους γονείς του, στο θείο Τάσο και στο χοντρο-Λουρά, το φίλο του πατέρα του.
— Καλή αντάμωση! Άμα φθάσεις, να μας τηλεγραφήσεις τι κάνει ο θείος σου.
Έμεινε κει στην πόρτα, αν και στενοχωριότανε που έμενε έτσι, όρθιος, με γυρισμένο το κεφάλι.
Ένα στρίψιμο έγινε. Τους έχασε σα να τους έσυρε το στριφτό τοίχωμα, σα γλώσσα κρεμασμένη θηρίου προς το στόμα του.
Πάλι στην Αθήνα! Σαν όνειρο άρχισε να του φαίνεται που έμεινε στην πατρίδα του!
Ξαφνικά στον πρώτο σταθμό πετάχθηκε. Είδε στην πόρτα το Μανόλη, τον εξάδελφό του.
Ήτανε ένα κομμάτι απ’ την πατρίδα του!
Άνοιξε αυτός την πόρτα χαμογελώντας και μπήκε, σύροντας δυο σακιά που του χτυπούσαν τα πόδια.
Πήγαινε κι αυτός στην Αθήνα, είχε καιρό να τη δει. Ήτανε σε  άλλο βαγκόνι, επιτούτο, για να του παρουσιασθεί άξαφνα! Στο σπίτι του το ’ξεραν.
Η Αθήνα βρισκότανε σε μια ταραχή που έμοιαζε με την ταραχή νευρικιάς γυναίκας όταν τη θυμώνουν. Αν εξακολουθούσε αυτή η ταραχή η δυνάμωνε, ήταν αδύνατο να μην έβαζε τις φωνές, να μην έσπαζε πράγματα, έκανε ζημιές και στο τέλος να μην πάθαινε υστερισμούς.
Στην Κρήτη είχαν αρχίσει, από συμπλοκές, μικρές μάχες. Οι εφημερίδες ήτανε γεμάτες από φόνους μωαμεθανών και δολοφονίες χριστιανών. Μέρα την ημέρα το κακό μεγάλωνε και οι εφημερίδες φυσούσανε τις σπίθες που πεταγόντουσαν απ’ την πυρκαγιά της Κρήτης, για να γίνουν φωτιά, με τα μεγάλα τους φύλλα.
Χιλιάδες εθελοντές τρέχανε στην Κρήτη. Και απ’ αυτή χιλιάδες γυναικόπαιδα και άντρες ακόμα γεμίσανε την Ελλάδα, προπάντων την Αθήνα και τον Πειραιά.
Η σπίθα γινότανε φωτιά και κανείς δε σκεπτότανε να ρίξει νερό.
Ο Λαγκάς έφθασε στην Αθήνα.
Την ημέρα κείνη τα πράγματα είχανε γίνει πιο σοβαρά.
Στο δρόμο είχε μάθει τι γινότανε από εφημερίδα. Στην αρχή αυτή έγραφε πολλά για την αγάπη της πατρίδας, για το ιερό έδαφος, τους σκλάβους αδελφούς...
Ο Λεωνίδας όσο διάβαζε συγκινιότανε και αισθάνθηκε και αυτός τη δύναμη της πατρίδας, αλλά ξαφνικά μια σκέψη, σαν αλεπού που ξεφυτρώνει από τρύπα φράχτη, του είπε σιγαλά:
— Βλακείες!
Δεν τη δέχτηκε, την έδιωξε κυριευμένος από τη συγκίνηση της πατρίδας. Όταν όμως τελείωσε το δάβασμα, γέλασε για τη συγκίνησή του περιγελαστικά.
Άμα έφθασε στην Αθήνα, κοίταξε να δει αν υπήρχε καμιά ταραχή, αν ο κόσμος βρισκόταν άνω κάτω. Και είδε μια ασυνήθιστη ταραχή. Αν δεν ήταν, ήθελε δυσαρεστηθεί.
Στο σπίτι του θείου του κατέβηκε ο μικρός υπηρέτης και του άνοιξε. Άμα τον είδε αυτός, εφώναξε με χαρά σηκώνοντας το σαγόνι του προς τα επάνω:
—	Ο κύριος Λεωνίδας!
Ύστερα, με χαμόγελο, κοιτάζοντας το Λαγκά:
—	Καλώς όρισες!
—	Ο θείος; ρώτησε ο Λεωνίδας.
—	Είναι καλά!
Ο Λεωνίδας τον φιλοδώρησε ένα χτύπημα, που του κατέβασε το κασκέτο του γυμνασίου που φορούσε παράνομα ίσαμε τ’ αυτιά. Ανέβηκε πάνω, και πίσω του ο Μανόλης.
η θεία του, μια χοντρή γυναίκα με αγαθό κόκκινο πρόσωπο, ήτανε στη σκάλα κοντά και τον περίμενε. Φαινότανε όλο χαρά.
Ο Λεωνίδας την είδε έτσι και λυπήθηκε, γιατί δεν την αγαπούσε όσο της έπρεπε. Ο θείος ήτανε σχεδόν καλά, δεν είχε σηκωθεί ακόμα, αλλ’ αύριο, μεθαύριο, χωρίς άλλο, θα είναι στο πόδι. Προχθές είχανε φοβηθεί, δεν ήταν διόλου καλά, και γι’ αυτό του γράψανε. Αλλά το βράδυ της ίδιας μέρας πήγε καλύτερα.
Μπήκε στου θείου του. Βρισκότανε στο κρεβάτι καθιστάς και μιλούσε με ένα γνωστό του σπιτιού και φίλο του Λεωνίδα. Ήταν αυτός ένας κοντός κοντός και αδύνατος, με μύτη μεγάλη και γυρτή, που θύμιζε τα αρπαχτικά όρνεα, και μελαψός. Μιλούσε με τη μύτη τόσο, που ήτανε τρομάρα. Νόμιζε κανείς ότι είχε κλεισμένη σ’ αυτή μηχανή θρηνώδη οργάνου.
Ο θείος του Λαγκά έλεγε γι’ αυτόν να μη γελούν που έχει αυτή τη φωνή, γιατί αυτή κατεβαίνει απ’ το κεφάλι.
Ποτέ ο Λαγκάς δεν τον είδε ενθουσιασμένο η, καθώς μιλούσε, να παρασύρεται, να θερμαίνεται.
Όταν μπήκε μέσα ο Λεωνίδας, καθότανε κοντά στο κρεβάτι του φίλου του, κρατώντας ένα φλιτζάνι καφέ. Είχανε τα μάτια στην πόρτα και οι δυο.
Ο Λεωνίδας βιάσθηκε τώρα, που είδε ότι ο θειος του ήτανε καλά , να ρωτήσει γι’ αυτά που γινόντουσαν.
—	Τι είναι αυτά! Για λίγες μέρες εδώ γινήκανε άνω κάτω! Εμείς χαμπάρι δεν πήραμε! είπε.
Στεκόταν όρθιος, ακουμπώντας στα σίδερα του κρεβατιού. Ο Μανόλης είχε καθίσει.
—	Καλύτερα και μεις να μην παίρναμε χαμπάρι, είπε ο θείος του.
—	Γιατί;
—	Γιατί; Να, σε καμιά συμφορά θα μας ρίξουνε οι Κρητικοί.
Ο Λεωνίδας δυσαρεστήθηκε. Αυτά τα λόγια του θείου του θα ήτανε, δίχως άλλο, λόγια του Αριδά.
Αυτός, με την ήσυχη φωνή του, τη ρινόφωνη, που θα φαινότανε στο θείο του ότι άκουγε καμιά αδύνατη κάιντα της πατρίδας του, τον πότιζε με τις ιδέες του.
—	Γιατί, θείε, συμφορά; απάντησε. Ίσα ίσα εμείς δεν πρέπει να λέμε έτσι για ανθρώπους που ζητούν την ελευθεριά τους, αυτή που μαζί εργαστήκαμε να την αποκτήσουμε και μεις μόνοι την απολαύσαμε.
—	Καλά και άγια αυτά, αλλά δεν είναι καιρός ακόμα! Λείπει η προπαρασκευή και, το σπουδαιότερο, το χρήμα!
Ο Λεωνίδας δεν υπεχώρησε. Είπε για το στρατό ότι είναι καλύτερος απ’ τον τούρκικο, σα να τον ήξερε, και ότι υπήρχαν οι ομογενείς, που θα έδιναν ό,τι μπορούσαν.
Θυμήθηκε και πολλά από την εφημερίδα. Είπε ότι η κυβέρνηση δεν πρέπει να γίνεται χωροφύλακας της Τουρκίας και να εμποδίζει τους εθελοντές. Μπορούσε να ενεργήσει και αυτή, να κάνει ένα «τετελεσμένο γεγονός».
Ο Αριδάς τον κοίταζε κατάματα, καθώς μιλούσε, αλλ’ ο Λεωνίδας δεν μπορούσε να καταλάβει αν του είχαν αρέσει αυτά ή όχι.
Άξαφνα ο Λεωνίδας στράφηκε αλλού, γιατί θυμήθηκε κάτι σκέψεις του, που προσπαθούσε να τις κάνει αρχές του. Η εξαφάνιση των Τούρκων θα ήταν ευεργετικιά για την ανθρωπότητα, καθώς είναι των θηρίων. Ένα εμπόδιο στην πρόοδο των ανθρώπων θα έλειπε!...
Ήθελε μ' αυτά να δικαιολογήσει, και στον εαυτό του ακόμα, τα λόγια του και τον τρόπο του, που, ενώ είχε ιδέες κοσμοπολιτικές, και παρουσιαζόταν έτσι, τώρα φαινότανε σαν ο πιο θερμός πατριώτης.
Βρήκε τον τρόπο να τα συμβιβάσει.
Ο Αριδάς, που δεν είχε ανοίξει διόλου το στόμα του, ρώτησε:
—	Καλά! Μα αν κάνουμε, καθώς είπες, κείνο το κίνημα και αρπάξουμε την Κρήτη, και η Τουρκία μας κηρύξει τον πόλεμο;
Ο Λεωνίδας πάλι δεν υπεχώρησε. Είπε ότι αυτό θα γίνει μια μέρα και, αφού είναι να γίνει, καλά ήτανε να γίνει τώρα!...
—	Για να ελευθερώσουμε την Κρήτη, να σκλαβώσουμε τη Θεσσαλία; τον διέκοψε η ρινόφωνη φωνή του Αριδά.
Ο Λεωνίδας την άκουσε πιο ρινόφωνη και του φάνηκε να είχε κάτι σχιστούς ήχους μέσα. Έγινε πολεμικός μεμιάς. Ερεθίστηκε απ’ αυτή, σαν ταύρος από κόκκινο πανί.
—	Όσοι φοβούνται, είπε, ας καθίσουν στα αυγά τους! Ας κάνουν το φιλόσοφο χωρίς να είναι!...
Όταν βρέθηκε στο δωμάτιό του, αισθάνθηκε όλο το μέρος εκείνο, που πριν ήτανε θερμό, ψυχρό και κενό.
—	Βλακείες! είπε σιγά, καθώς όταν διάβαζε την εφημερίδα. Και γιατί ο πόλεμος; Γιατί οι άνθρωποι να τρώγονται; η ζωή είναι τόσο ψεύτικια!
Ελυπότανε που μίλησε έτσι στον Αριδά, και μάλιστα πολλά του λόγια ήτανε γι’ αυτόν. Σκέφθηκε τον καλό χαρακτήρα του φίλου του και παρηγορήθηκε ότι, σαν έξυπνος άνθρωπος, θα τον συγχωρούσε.
Ύστερα θυμήθηκε την κόρη του Πορταλιά και με φόβο κοίταξε προς το άγνωστο.
Πώς δεν ήθελε τον πόλεμο τώρα!...
Οι ειδήσεις για τις συμπλοκές, τους φόνους και τις πυκαγιές της Κρήτης έφθαναν πάμπολλες και έριχναν ταραχή σε όλους. Πολλοί φεύγανε για την επαναστατημένη νήσο, και άλλοι, οι περισσότεροι, τρέχανε πάνω κάτω στους δρόμους, στις πλατείες, εξαντλώντας έτσι τον ηλεκτρισμό τους. Ή κάθε μάχη, η κάθε συμπλοκή ήτανε ρεύμα ηλεκτρικό σ’ αυτούς.
Και το Λαγκά άρχισε να τον πιάνει, κάποτε, αυτό το ρεύμα. Το βράδυ το σπίτι του θείου του ήτανε σωστό καφενείο. Ερχόταν ένας γείτονας νέος, πενηντάρης στα χρόνια όμως, καθηγητής, φιλοπόλεμος πρώτης και γεμάτος όνειρα πατριωτικά. Ερχότανε με τη γυναίκα του, μια χοντρή με αγαθό πρόσωπο, που τον περισσότερο καιρό, όταν οι άντρες μιλούσανε για τη μεγάλη ιδέα, για πολέμους και για πολλά μεγάλα ζητήματα, αυτή, κοντά στη γυναίκα του θείου Λεωνίδα, στην κυρα-Παγώνα, της διηγότανε σκάνδαλα οικογενειακά. Τα ήξερε όλα. Αυτήν ο Θεός την είχε πλάσει σωστά όμοιά του. Παντού βρισκόταν.
Ο Λαγκάς παρατήρησε ότι ο θειος του, παράδοξα, βρισκότανε σύμφωνος με τον καθηγητή.
Ο Αριδάς όμως έλειπε. Κοντά στον καθηγητή ο θείος του έκανε και αυτός σχέδια πολέμου, αποβάσεις στην Κρήτη και άλλα πολλά. Μια βραδιά είχανε φθάσει στην Κωνσταντινούπολη.
Ο Λαγκάς είχε λάβει μέρος και του φάνηκε να βλέπει, για μια στιγμή, μια εκκλησία, που μια φορά είχε δει σ’ ένα πανόραμα, να έχει τώρα σταυρό αντί μισοφέγγαρο.
Ο Μανόλης σε όλα αυτά άκουγε, άκουγε χωρίς να βγάζει μιλιά.
Μια μέρα, μια είδηση μεγάλη ήρθε. Έγινε σφαγή στις πόλεις. Όλους τους χριστιανούς τους πέρασαν απ’ το μαχαίρι.
Τότε, καθώς όταν βρέχει δυνατά πρώτα σχηματίζονται λίμνες μικρές, γεμίζει ο τόπος νερό, έπειτα, αφού γίνει πολύ, ορμά αυτό και τρέχει ορμητικό, γίνεται κύμα πλημμύρας, έτσι συνέβηκε και την ημέρα εκείνη.
Το πλήθος όρμησε στα ανάκτορα.
Σε όλων τα πρόσωπα φαινόταν η μανία, ο θυμός, η εκδίκηση. Οι εργάτες αφήκανε τις εργασίες τους, οι καταστηματάρχες τα καταστήματά τους. Λησμονήσανε τις άλλες τους υποθέσεις οι πατέρες. Τρέχανε, συζητούσανε, φώναζαν.
Το όνομα της Εθνικής Εταιρείας ήτανε στα στόματα όλων. Τη φανταζόντουσαν σα σκέπη φυλαχτήριο από πάνω τους, από πάνω απ’ την πατρίδα.
Στη Βουλή σκηνές όμοιες με του δρόμου είχανε γίνει. Την κυβέρνηση τη φοβερίσανε με επανάσταση, αν δεν κουνιότανε.
Στη γενική τρέλα καμιά φωνή φρόνιμη δεν τολμούσε να φανεί. Και, αν κάποια φάνηκε, σκεπάσθηκε, εθάφτηκε ευθύς με τη λέξη «προδότης».
Όλοι φωνάζανε ότι η κυβέρνηση πρέπει να ενεργήσει, να κάνει ένα τετελεσμένο γεγονός! Θυμηθήκανε και το στόλο, τα τρία δηλαδή θωρηκτά, και λέγανε:
— Γιατί τα κάναμε; Για να τα φάει η σκουριά;
Ο Λαγκάς έτρεχε και αυτός με το Μανόλη μαζί μέσα στο πλήθος. Ο Μανόλης περισσότερο έτρεχε για να τον ακολουθεί, καθώς το σκυλί τον κύριό του, παρά για τις διαδηλώσεις.
Ελυπότανε που μίλησε έτσι στον Αριδά, και μάλιστα πολλά του λόγια ήτανε γι’ αυτόν. Σκέφθηκε τον καλό χαρακτήρα του φίλου του και παρηγορήθηκε ότι, σαν έξυπνος άνθρωπος, θα τον συγχωρούσε.
Ύστερα θυμήθηκε την κόρη του Πορταλιά και με φόβο κοίταξε προς το άγνωστο.
Πώς δεν ήθελε τον πόλεμο τώρα!...
Οι ειδήσεις για τις συμπλοκές, τους φόνους και τις πυκαγιές της Κρήτης έφθαναν πάμπολλες και έριχναν ταραχή σε όλους. Πολλοί φεύγανε για την επαναστατημένη νήσο, και άλλοι, οι περισσότεροι, τρέχανε πάνω κάτω στους δρόμους, στις πλατείες, εξαντλώντας έτσι τον ηλεκτρισμό τους. Η κάθε μάχη, η κάθε συμπλοκή ήτανε ρεύμα ηλεκτρικό σ’ αυτούς.
Και το Λαγκά άρχισε να τον πιάνει, κάποτε, αυτό το ρεύμα. Το βράδυ το σπίτι του θείου του ήτανε σωστό καφενείο. Ερχόταν ένας γείτονας νέος, πενηντάρης στα χρόνια όμως, καθηγητής, φιλοπόλεμος πρώτης και γεμάτος όνειρα πατριωτικά. Ερχότανε με τη γυναίκα του, μια χοντρή με αγαθό πρόσωπο, που τον περισσότερο καιρό, όταν οι άντρες μιλούσανε για τη μεγάλη ιδέα, για πολέμους και για πολλά μεγάλα ζητήματα, αυτή, κοντά στη γυναίκα του θείου Λεωνίδα, στην κυρα-Παγώνα, της διηγότανε σκάνδαλα οικογενειακά. Τα ήξερε όλα. Αυτήν ο Θεός την είχε πλάσει σωστά όμοια του. Παντού βρισκόταν.
Ο Λαγκάς παρατήρησε ότι ο θείος του, παράδοξα, βρισκότανε σύμφωνος με τον καθηγητή.
Ο Αριδάς όμως έλειπε. Κοντά στον καθηγητή ο θείος του έκανε και αυτός σχέδια πολέμου, αποβάσεις στην Κρήτη και άλλα πολλά. Μια βραδιά είχανε φθάσει στην Κωνσταντινούπολη.
Ο Λαγκάς είχε λάβει μέρος και του φάνηκε να βλέπει, για μια στιγμή, μια εκκλησία, που μια φορά είχε δει σ’ ένα πανόραμα, να έχει τώρα σταυρό αντί μισοφέγγαρο.
Ο Μανόλης σε όλα αυτά άκουγε, άκουγε χωρίς να βγάζει μιλιά.
Μια μέρα, μια είδηση μεγάλη ήρθε. Έγινε σφαγή στις πόλεις. Όλους τους χριστιανούς τους πέρασαν απ’ το μαχαίρι.
Τότε, καθώς όταν βρέχει δυνατά πρώτα σχηματίζονται λίμνες μικρές, γεμίζει ο τόπος νερό, έπειτα, αφού γίνει πολύ, ορμά αυτό και τρέχει ορμητικό, γίνεται κύμα πλημμύρας, έτσι συνέβηκε και την ημέρα εκείνη.
Το πλήθος όρμησε στα ανάκτορα.
Σε όλων τα πρόσωπα φαινόταν η μανία, ο θυμός, η εκδίκηση. Οι εργάτες αφήκανε τις εργασίες τους, οι καταστηματάρχες τα καταστήματά τους. Λησμονήσανε τις άλλες τους υποθέσεις οι πατέρες. Τρέχανε, συζητούσανε, φώναζαν.
Το όνομα της Εθνικής Εταιρείας ήτανε στα στόματα όλων. Τη φανταζόντουσαν σα σκέπη φυλαχτήριο από πάνω τους, από πάνω απ’ την πατρίδα.
Στη Βουλή σκηνές όμοιες με του δρόμου είχανε γίνει. Την κυβέρνηση τη φοβερίσανε με επανάσταση, αν δεν κουνιότανε.
Στη γενική τρέλα καμιά φωνή φρόνιμη δεν τολμούσε να φανεί. Και, αν κάποια φάνηκε, σκεπάσθηκε, εθάφτηκε ευθύς με τη λέξη «προδότης».
Όλοι φωνάζανε ότι η κυβέρνηση πρέπει να ενεργήσει, να κάνει ένα τετελεσμένο γεγονός! Θυμηθήκανε και το στόλο, τα τρία δηλαδή θωρηκτά, και λέγανε:
— Γιατί τα κάναμε; Για να τα φάει η σκουριά;
Ο Λαγκάς έτρεχε και αυτός με το Μανόλη μαζί μέσα στο πλήθος. Ο Μανόλης περισσότερο έτρεχε για να τον ακολουθεί, καθώς το σκυλί τον κύριό του, παρά για τις διαδηλώσεις.
Αυτή την ήμερα ο Λαγκάς ήτανε πατριώτης σωστός. Έφερε με το νου του τη σφαγή, μια μεγάλη συνάμα πυρκαγιά να φωτίζει δρόμους γεμάτους από πτώματα, ατιμώσεις και τόσα τόσα άλλα και αισθάνθηκε το αίμα του να τον καίει σα να πήρε φωτιά.
Στράφηκε στο Μανόλη. Νόμισε ότι τον είδε ψυχρό και θύμωσε. Του είπε τότε τη συγγένειά μας με τους Κρητικούς, πως είναι και αυτοί Έλληνες, αδελφοί μας, και του παρέστησε τη σφαγή σα να ήτανε και αυτός εκεί και την είδε.
Αλλ’ ο Μανόλης δε βρήκε άλλα λόγια να πει παρά:
— Βρε, τους κακομοίρηδες τους Κρητικούς, τι κακό που πάθανε!
Περικυκλωμενον από πολλούς και να μιλά με χειρονομίες είδε ο Λαγκάς το Χιμέρα. Κοντά σ’ ένα δεντράκι είχανε μαζευτεί. Ο Χιμέρας φορούσε το επανωφόρι του το λαδί, τη «μαντύα του Είκοσιένα», κατά τα κορίτσια της γειτονιάς. Ήτανε ο Χιμέρας δάσκαλος στο εξωτερικό, στα Γιάννενα.
Η πατρίδα του ήτανε έτοιμη να σηκωθεί στο πρώτο κίνημα. Ας βλέπανε τακτικό στρατιώτη, «στρατιώτη του βασιλιά», και όλοι θα βρισκόντουσαν στο πόδι. Α, το Σούλι, το Κακοσούλι, η Χιμάρα, όλα τα μέρη της Ηπείρου, θα έκαναν ένα δεύτερο Είκοσιένα! Το ραβδί του, καθώς μιλούσε, το έκανε σαν όπλο και το κρατούσε με τη λαβή προς τα κάτω. Ίσως φανταζότανε πως κρατούσε τουφέκι. Η σκιά του, ξαπλωμένη στο πεζοδρόμιο, σα να τον περγελούσε, έκανε τις κινήσεις του. Όταν δε πλησίαζε στο δεντράκι, η σκιά των δυο γυμνών κλαδιών του εσχημάτιζε από πάνω απ τη σκιά του σύμβολο όχι πολύ κολακευτικό για τον αγαθό δάσκαλο.
Πέρα λίγο απ’ εκεί, στην πόρτα ενός παπλωματάδικου, ήτανε μαζεμένοι πολλοί και κυκλώναν τρεις ή τέσσερις που φαινόντουσαν Κρητικοί.
Στεκόντουσαν λυπημένοι πολύ, οι τρεις προπάντων, γιατί ο τέταρτος περισσότερο φαινότανε να κάνει το λυπημένο παρά ήτανε, καμαρώνοντας σα σε σκηνή, εμπρός στους θεατές.
— Όπου βρω Τούρκο το αίμα του θα του πίνω! Τι γυναίκα και παιδιά, όλα απ’ το μαχαίρι! έλεγε.
—	Καλά τους έλεγα να ζητήσουν ξένη προστασία! εμούγκριζε ο δεύτερος, χοντρός καταστηματάρχης, που ο Λαγκάς ήξερε για κύριο του παπλωματάδικου. Δε με ακούσανε, θέλανε την ένωση με το ψωροβασίλειο, την κλεφτουριά!
—	Για να μην απαντήσει ο υπάλληλος του αυστριακού προξενείου που του τηλεγράφησα, θα πει ότι δε θέλει, γιατί δε θα αφήσανε κανένα ζωντανό! είπε ο τρίτος, που ούτε θα άκουσε τι έλεγε ο χοντρός παπλωματάς, γιατί φαινότανε να βασανίζεται απ’ τους συλλογισμούς που φανέρωσε.
Στα μάτια του τέταρτου —ενός νέου αδύνατου με συμπαθητικιά φυσιογνωμία— τα καστανά, εφάνηκε μια λάμψη, ύστερα γεμίσανε δάκρυα. Τα μάτια του Λαγκά και του νέου αντικρισθήκανε. Ο Λαγκάς αισθάνθηκε και τα δικά του να ύγραίνουνται.
Ο νέος, δίχως να πει λέξη, έσχισε τον κύκλο και έφυγε.
Και ο Μανόλης είδε το νέο που δάκρυσε, και αυτό τον έκανε να σκεφθεί, γιατί στο δρόμο είπε ξαφνικά στο Λαγκά, όταν κατά σύμπτωση και αυτός σκεπτότανε το νέο εκείνον και φανταζότανε τον εαυτό του στην Κρήτη να του σώνει τους γονείς:
—	Είδες εκεινού τα μάτια που γεμίσανε δάκρυα; Θα είχε κει τους γονιούς του.
Το βράδυ, στο σπίτι, πριν δειπνήσουν ακόμα, βρήκε εκεί τον καθηγητή και τη γυναίκα του. Καθόντουσαν γύρω στο στρογγυλό τραπέζι. Και οι γυναίκες ήτανε στη μέση. Ο Αριδάς πάλι έλειπε. Ο καθηγητής είχε το λόγο. Στηριγμένος στο τραπεζάκι και γυρισμένος προς το θείο του Λεωνίδα του μιλούσε. Οι γυναίκες τον κοιτάζανε χάσκοντας. Η λάμπα από πάνω του κρεμασμένη φώτιζε τη φαλάκρα του, που έλαμπε σαν κορυφή βουνού χιονισμένη στον ήλιο. Ετοιμαζότανε να πάρει το όπλο και να βγει στο βουνό.
—	Ένα τσαντίρι μόνο και τίποτα άλλο! Εκεί! Πώς οι πατέρες μας του Εικοσιένα βάσταξαν;
Σε λίγο ήρθανε και άλλοι. Ήρθε ένας γέρος κύριος, που φαίνεται θα είχε έρθει και άλλη φορά εκεί, θα ήτανε γνωρισμένος με τους άλλους, όταν ο Λαγκάς έτρεχε στους δρόμους μαζί με τους διαδηλωτές. Κατόπι του μπήκε μια γριά κυρία, που σύστησε για σύζυγό του, και μια κόρη αδύνατη αλλά νόστιμη, κόρη του.
Μαζί σχεδόν ήρθε και ένας ψάλτης μιας γειτονικιάς εκκλησίας. Ο γέρος κύριος ήτανε συγγενής του καθηγητή και είχε έρθει απ’ την επαρχία του με την οικογένειά του, για να περάσουνε λίγες μέρες στην πρωτεύουσα. Δεν είχανε καθίσει και φάνηκε και ο Περικλής Ταβλίδης, φαρμακοποιός, κάνοντας τον ευγενή.
—	Ε, πώς είδες έξω τα πράγματα; ρώτησε ο θείος του Λαγκά αυτόν.
—	Κοντεύω να χάσω το νου μου! απάντησε αυτός με μια φωνή που φαινότανε σα να του την τραβούσανε προς τα κάτω και μόλις με τη βία κατόρθωσε να βγάλει ένα κομμάτι, και αυτό κουρασμένο. Ύστερα γύρισε και προσπαθούσε να βγάλει το παλτό του.
—	Θα πέσει μαχαίρι στους Τούρκους που είναι στα χωριά, θα πέσει! είπε ο καθηγητής και, καθώς έλεγε αυτά, έκανε μια κίνηση σα να έκοβε ψωμί.
—	Αλήθεια. Αλίμονό τους!
—	Είναι πολλοί στα χωριά; ρώτησε ο Ταβλίδης και έσυρε ένα κάθισμα και κάθισε στην άκρη του με τα πόδια ενωμένα.
Αυτό, κατ’ αυτόν, ήτανε δείγμα ευγενείας. Είχε τη λεπτότητα να μην παίρνει όλο το κάθισμα αλλά ένα μικρό του μέρος.
—	Είναι, και είναι Τούρκοι!... Χωριά ολόκληρα! απάντησε ο καθηγητής. Αυτοί μάλιστα που είναι βαθιά θα χαθούνε όλοι.
Και αλλάζοντας τόνο σα να έβλεπε αυτό που έλεγε με το νου του:
—	Εκεί στη Σητεία θα πέσει μαχαίρι!
Και έκανε πάλι ο καθηγητής την κίνηση του σφαξίματος με το χέρι, σαν ο Τούρκος να ήτανε ραπάνι και ο Έλληνας ραπανοφάγος ή καθαριστής ραπανιών.
Μίλησαν έπειτα για τη σφαγή. Ο καθηγητής διαφωνούσε μ’ όλα τα τηλεγραφήματα. Όλοι οι Έλληνες, έλεγε, κρατούνε σουβλί στα χέρια και είναι αδύνατο να σφαγούν έτσι, σαν Αρμένιοι, χωρίς να σφάξουν, να σουβλίσουν κάμποσους και αυτοί. Αυτά τα τηλεγραφήματα δεν ξέρουν τι λένε! Αυτοί που τηλεγραφούν είναι ξένοι και θα τους έπιασε φόβος που είδαν τέτοιο πανηγύρι, και δεν ξέρουν τι γράφουν. Τα τηλεγραφήματα τα πρωινά θα διαφωνούν λίγο με τα εσπερινά! Έτσι δε σφάζονται οι Έλληνες, χωρίς να πάρουν το αίμα τους πίσω, χωρίς να γίνει μεγάλη μάχη. Και έπειτα, το παράρτημα το τελευταίο λέγει ότι δεν εσφάγησαν όλοι, ζουν πολλοί! Αυτό θα πει ότι αύριο θα ζουν περισσότεροι και μεθαύριο ακόμα! Το κάθε σπίτι θα έγινε φρούριο!...
Ο Λεωνίδας, στα λόγια αυτά, στην ιδέα ότι ίσως να μην ήτανε γινομένο τίποτα, να μην είχανε σφαγεί πολλοί, αισθάνθηκε λύπη, απογοήτευση. Όταν δεν ήτανε σφαγή, πάει ο πόλεμος, η ταραχή.
Το παρετήρησε. Η κόρη του Πορταλιά φάνηκε στο νου του. Σταμάτησε να ακούει και προσπάθησε να τη δει. Τα μάτια της λάμψανε πάλι και η μαυρίλα κάτω απ’ τα μάτια της πάλι φάνηκε.
Ξαφνικά είδε την κόρη που είχε έρθει με τους γονείς της, τη συγγενή του καθηγητή, να τον κοιτάζει. Ήτανε νόστιμη, καστανή. Κάτι της είπε η θεία του και αυτή απάντησε με χάρη. Αυτός την κοίταξε. Η κόρη του Πορταλιά φάνηκε στο νου του σα να ήθελε να τον εμποδίσει να προχωρήσει.
Μετανόησε που κοίταξε την κόρη αυτή και θέλησε να μην την παρατηρήσει πια, αλλά φοβήθηκε μην την προσβάλει, λυπήθηκε να το εκτελέσει.
η ομιλία για κείνα που είχανε συμβεί είχε περάσει. Τώρα μιλούσανε για κείνα που θα γινόντουσαν. Είχε κηρυχθεί ο πόλεμος!
—	Είναι βέβαιο ότι θα τους πάμε στην Κόκκινη Μηλιά! Το λέγει ο Αγαθάγγελος! έλεγε ο ψάλτης.
Ο Λεωνίδας δεν μπόρεσε να κρατηθεί και ρώτησε:
—	Πού το ’ξερε;
Ο ψάλτης στράφηκε και τον είδε με υψωμένο σαγόνι και έπειτα του είπε:
—	Πού το ’ξερε; Ωραία!
Του Λεωνίδα του ήρθε να τον μπατσίσει.
—	Εγώ σας ερωτώ πού το ’ξερε και σεις μου λέτε ωραία! Πέτε μου λοιπόν εκείνο που σας ρώτησα.
—	Και πάλι σου λέγω ωραία! Είναι ντροπή, σεις, γραμματισμένος, να λησμονείτε το «τα αδύνατα παρ’ ανθρώποις...».
Ο Λεωνίδας γέλασε, και το γέλιο του σα να έσβησε τα λόγια του ψάλτη. Είδε τους άλλους.
Ο καθηγητής, ανυπόμονος, περίμενε να πάψουνε, για να αρχίσει το αγαπητό του θέμα. Ο θείος του τον κοίταζε λίγο δυσαρεστημένος και περίεργος να δει τι θα πει· όμοια ο πατέρας της κόρης. Ο Ταβλίδης τον έβλεπε καλά στα μάτια, ακίνητος στο κάθισμά του, έτσι που καθόταν, σαν άγαλμα μηδικού θεού.
—	Μήπως ήταν θεός ο Αγαθάγγελος;
—	Όχι, αλλ’ είχε απ’ το Θεό τη δύναμη...
—	Ουφ!
—	Μη με διακόπτεις! έκανε ο ψάλτης, αλλ’ ο Λεωνίδας είχε πάρει φόρα.
Σηκώθηκε.
—	Όλα βλακείες! είπε. Τώρα είναι καιρός της ερεύνης, δεν πιστεύουμε τέτοια πράγματα!
Θυμήθηκε το «πίστευε και μη έρευνα» και του ρίχτηκε. Ακούς, πίστευε και μη ερεύνα! Τι χάλια ήταν αυτά, τι λόγια κουτά!
— Κουτά!
—	Παιδί μου! φώναξε η θεία του.
—	Λεωνίδα! είπε ο θείος του με σοβαρή φωνή, για να του θυμίσει το σεβασμό.
Η θεία του τρόμαξε για καλά για την ασφάλεια του ανεψιού της και τη δίκιά τους και με τρόμο κοίταξε τη στέγη, τους τοίχους.
Είδε με έκπληξη αυτούς να στέκονται ακίνητοι, χωρίς να ταραχθούνε διόλου στα λόγια τα βλάστημα του ανεψιού της.
Η κόρη κινήθηκε φοβισμένη λίγο, αλλά περίεργη. Πίστευε όλα χωρίς ποτέ να τα συλλογισθεί. Ένα πράγμα αισθανόταν και συλλογιζόταν, την αγάπη. Τώρα άκουγε χωρίς να συλλογίζεται, αν και γινόταν ένα μικρό πάλεμα για να συλλογισθεί.
Ο Λεωνίδας ξακολουθούσε. Είπε για τις δεισιδαιμονίες που οι παπάδες στηρίζουν, όχι ότι τις πιστεύουν, αλλά θέλουνε να τις πιστεύουν οι άλλοι. Κι έλεγε:
—	Προ καιρού είδα να πουλούν στους δρόμους μια επιστολή της Παναγίας που την είχε ρίξει απ’ τον ουρανό μέσα σε πέτρα κλεισμένη, όχι απ’ έξω, καθώς πολλοί στέλνουν τα ραβασάκια.
Καθώς έλεγε αυτά, του ήρθανε γέλια.
Ο ψάλτης πετάχθηκε:
—	Ο παντοδύναμος δεν...
Ο Λεωνίδας δεν τον άφησε να ξακολουθήσει πάλι:
—	Ξέρω τι θα πεις! Όλοι τα ίδια λέτε! Αλλά να δούμε, πρώτα πρώτα, υπάρχει αυτός ο κύριος παντοδύναμος;
—	Ω, ω! άφηκαν όλοι.
Η μάνα του κοριτσιού έκανε το σταυρό της.
—	Το Θεό τον πιστεύουν ακόμα και οι Τούρκοι! είπε ο Ταβλίδης ανοίγοντας τα μάτια περισσότερο και υψώνοντας τα φρύδια.
Ο ψάλτης κουνούσε το κεφάλι, δηλώνοντας μ’ αυτό ότι με άθεο δε συζητά και ότι τον οικτίρει.
Και ο Λεωνίδας στο λόγο αυτό που έβγαλε, και που πολλές φορές είχε σκεφθεί, αισθάνθηκε σαν κάτι κενό να του γίνεται. Ο Λεωνίδας δεν ήταν άθεος. Αυτό το είπε για να κεραυνώσει, να συντρίψει, με τον όγκο αυτόν, τον αντίπαλό του.
Επάνω στην ώρα αυτή, φωνές παιδιών ακούσθηκαν έξω να φωνάζουν κάτι.
—	Παράρτημα! είπανε, και όλοι φέρανε τα χέρια στις τσέπες. Έπειτα, βλέποντας να κάνει το ίδιο και ο οικοδεσπότης, σταθήκανε και περίμεναν.
Ο οικοδεσπότης έβγαλε μια πεντάρα.
—	Να πάει ο Κώστας να πάρει ένα παράρτημα.
—	Κοιμήθηκε...
—	Κοιμήθηκε!
—	Πάω γω! είπε ο Λεωνίδας και σηκώθηκε παίρνοντας το καπέλο του και ζητώντας το παλτό του.
— Α, μπράβο έτσι! Έτσι είναι τα παλικάρια, δε βαριούνται ποτέ. Και για κείνα που συζητούσαμε, ξέρω γω πως έτσι τα λες εσύ! του είπε ο ψάλτης, που έγινε όλο γλύκα στη σκέψη ότι θα διαβάσει νέα.
Ο Λεωνίδας εκολακεύθηκε λιγάκι. Η θεία του είχε γυρίσει στη φίλη της και δικαιολογούσε τον υπηρέτη της.
—	Το κακόμοιρο, κουράστηκε σήμερα απ’ το πάε κι έλα...
—	Πάρε την πεντάρα! εφώναξε ο θείος στο Λεωνίδα, που προχωρούσε, φορώντας το πανωφόρι του, στην πόρτα.
Αυτός στράφηκε λίγο. Είχε θυμώσει.
—	Δεν πειράζει! είπε και έφυγε.
Μόλις βγήκε στο δρόμο, άκουσε μακριά, μαζί με τις φωνές των πουλητών, ένα θόρυβο, μια βουή σα θάλασσας. Και οι φωνές των πουλητών ανακατευόντανε με το θόρυβο αυτόν σαν κραυγές θαλασσινών πουλιών που πετούνε πάνω από αγριεμένη και βοώσα θάλασσα.
Ένας μικρός εφάνηκε να τρέχει...
—	Το παράρτημα!
Πολλές φωνές άκουσθήκανε να τον φωνάζουν.
Αγόρασε και αυτός ένα και έφυγε τρέχοντας για το σπίτι του.
Οι εργασίες είχανε πάψει και όλοι γύριζαν απ’ το πρωί έως το βράδυ. Τα καταστήματα ερήμωσαν. Εργασία δεν υπήρχε. Στους δρόμους, στις πλατείες γινόντουσαν μεγάλες συγκεντρώσεις. «Κρήτη ή πόλεμος!» φωνάζανε.
Ο Λεωνίδας είδε μια νύχτα αλησμόνητη να φεύγει ο Γεώργιος, το βασιλόπαιδο, για τα νερά της Κρήτης. Ζωηρά στη μνήμη του έμεινε η χαρά του κόσμου και η συγκίνησή του. Οι υπόδουλοι κλαίγανε.
Ο κόσμος ήτανε τρελός πια. Αυτός βρισκότανε κοντά στο θείο του και τον Αριδά. Ο Μανόλης είχε φύγει για την πατρίδα. Ο θείος του είχε δάκρυα στα μάτια- τα είδε να λάμπουνε σ’ ένα φώτισμα φωσφόρου. Ο Αριδάς κοίταζε σαν περίεργος.
Σε μια μεγάλη ζητωκραυγή, σα να πετάχθηκε απ’ αυτή, ένας ψηλός, καμπούρης λίγο, με μορφή ομοια του Αριδά, παρουσιάστηκε εμπρός τους.
— Αν δεν είναι κωμωδίες αυτές, καλά! είπε στον Αριδά και, χωρίς να περιμένει απάντηση, χώθηκε στο πλήθος.
Το βασιλόπουλο έφυγε. Η ευχή από τόσα στήθη θα γινότανε καλός άνεμος.
Το όνειρο το ελληνικό άρχισε να κινείται, να παίρνει ζωή.
μια μέρα έφευγε και στρατός για την Κρήτη.
Κόσμος, κόσμος είχε πλημμυρίσει το μέρος που θα περνούσε. Κυρίες, κύριοι, δεσποινίδες, νέοι, εργάτες, άνθρωποι του λαού, όλοι μαζί, σαν ένα σώμα, χειροκροτούσανε το στρατό που έφευγε.
Ο Λεωνίδας την ημέρα κείνη δεν εγνώριζε τίποτα. Είχε λάβει μια επιστολή απ’ τον εξάδελφό του, που του έγραφε ότι η κόρη του Πορταλιά ευχαριστήθηκε απ’ το δώρο που της έστειλε και ρωτούσε πότε θα πάει.
Είχε δώσει στο Μανόλη, όταν έφευγε, μυρουδιές για την κόρη του Πορταλιά και για την εξαδέλφη του.
Είχε διαβάσει την επιστολή, όταν του είπανε για το στρατό που θα έφευγε. Κείνη την ώρα ζητούσε να γίνουν όλα γαλήνη. Και ήτανε σ’ ένα μπακάλικο γειτονικό, ενός φίλου του. Ο φίλος του, Έλληνας απ’ την Τουρκία, μπήκε μέσα και του το είπε πως το έμαθε απ’ άνθρωπο που γνωρίζει καλά όλα τα μυστικά των υπουργείων... Ενθουσιάστηκε και αυτός, καθώς και ο φίλος του.
Οι σάλπιγγες ακουσθήκανε και η μουσική. Ο κόσμος τρελός, μεθυσμένος έτρεχε πατώντας ο ένας τον άλλον, χωρίς να θυμώνουν, και μόνον κάποτε καταδεχόντανε να τιναχθούνε λίγο και τότε λέγανε ένα λόγο, χαρωπό όμως και γεμάτο πατριωτισμό, σε κείνον που τους πάτησε.
Η μουσική έπαιζε, και όλων οι καρδιές, ο νους φαινόντανε να δεθήκανε με αόρατα νήματα με τον κύκλο κείνο το χάλκινο.
Ο στρατός ερχότανε. Φανήκανε οι λόγχες να αστράφτουν. Η σκόνη σαν καπνός ανέβαινε. Χειροκροτήματα αρχίσανε και κυκλώσανε σα στεφάνι το θόρυβο. Ο στρατός περνούσε!
Πρώτα οι εύζωνοι. Με της ζωής το χρώμα στο πρόσωπο, καθάριοι, βαδίζανε, με το ελαφρό βήμα του ορεινού. Ελαφόποδες, αμέριμνοι, περνούσανε. Μερικοί βλέπανε με αφελές χαμόγελο τον κόσμο.
Ένα πράγμα παρατήρησε ο μπακάλης, ο Φαλίδης, ο φίλος του Λεωνίδα: ότι όλοι μοιάζανε σα να τους είχε κάνει η ίδια μάνα.
Ο Λεωνίδας παρατήρησε στη μέση ένα μελαχρινό ψηλό, ακόμα πιο αρειμάνιο, που διέφερε απ’ τους άλλους σαν αετός από γεράκια!
Ερχότανε το πεζικό. Οι πεζοί σκονισμένοι, και αυτοί με χαρωπό πρόσωπο.
Ο λαός εφώναζε, ζητωκραύγαζε. Οι αξιωματικοί, με το σπαθί στο χέρι, πολλοί νέοι μάλιστα, φαινόντουσαν ότι δεν πάνε στον πόλεμο, παρά σε παράταξη. Είδε ο Λαγκάς έναν αδύνατο γλυκό νέο. Είχε γενάκια και μικρό μουστάκι.
Μια διαταγή εδόθηκε. Αλλάξανε παράταξη. Ο νέος αξιωματικός φώναξε και αυτός το παράγγελμα.
Ο κόσμος γεμάτος σκόνη, σαν ένα σώμα, ορμούσε. Ζητωκραύγαζε. Οι κυρίες χειροκροτούσαν επάνω σε άμαξες, όρθιες, με πυρετό στα μάτια, στο σώμα, χτυπούσανε τα χέρια τους...
Ο Λαγκάς τις έβλεπε.
Με κλειστές τις ομπρέλες, χωρίς να τις μέλει για τον ήλιο που, αν και χειμώνας, έκαιε σαν καλοκαιρινός, είχανε τα μάτια στο στρατό στυλωμένα. Κοιτάζανε τον κάθε στρατιώτη με ενδιαφέρο, με αγάπη.
Ο Λαγκάς αισθάνθηκε επιθυμία πολέμου, επιθυμία μάχης! Επεθύμησε να ήτανε μαζί, να έφευγε και αυτός.
Αν έφευγε με ένα σώμα αντάρτικο, να ήταν αυτός αρχηγός, αυτές με τρόμο θα διαβάζανε τις ειδήσεις των μαχών του και θα παρακαλούσανε το Θεό να τον φυλάει.
Θυμήθηκε την κόρη του Πορταλιά. Και κείνη θα το μάθαινε και η καρδιά της θα χτυπούσε δυνατά στην κάθε είδηση...
Ο Λαγκάς είδε ένα πεδίο μάχης, τον εαυτό του πληγωμένο, και έπειτα του Πορταλιά το σπίτι και κοντά στο παράθυρο, με κατεβασμένες τις άσπρες κουρτίνες, να κάθεται η Ξένη και να κλαίει γι’ αυτόν.
Και ο στρατός προχωρούσε με το ίδιο βήμα, σα να ήταν ένα σώμα, σα θηρίο πολύποδο, η σα φίδι, με πόδια όμως, με χιλιάδες πόδια...
Όταν εγύριζε απ’ εκεί, και πάλι ψυχράνθηκε και σα να θύμωσε για τον ενθουσιασμό του. Αυτός που έλεγε να πάψουνε για να πάει στην πατρίδα του, αυτός, εφάνηκε πολεμικός!
Ησύχασε στη σκέψη ότι πόλεμος δε θα γινότανε με όλα αυτά, γιατί δε θ’ άφηναν τα μεγάλα κράτη.
Κοντά στο μπακάλικο του Φαλίδη κάποιος τον φώναξε. Ήτανε ένας γνωστός του, τελειόφοιτος της Νομικής. Κρατούσε μια μαγκούρα στο χέρι, γυριστή.
—	Το είδες; Ο Δεληγιάννης το ’δειξε!
Ο Φαλίδης, που είχε προπορευθεί και είχε πάει στο μπακάλικό του, φάνηκε στην πόρτα.
—	Ε Πάνο, ετοιμάσου! του είπε.
—	Για πού;
—	Για την Κρήτη.
—	Τι λέει; Δεν πάνε να κουμπουριασθούνε όλοι!
Ο Φαλίδης κατέβηκε στο δρόμο. Είχε δυσαρεστηθεί, σχεδόν ήτανε θυμωμένος.
— Αυτά τα λόγια δε σου δίνουν τιμή, ούτε για αστεία να τα λες! του είπε.
Οι ειδήσεις έφθαναν ραγδαίες: η απόβαση του στρατού, ο ενθουσιασμός των Κρητικών, οι μάχες με τους Τούρκους και οι νίκες των Ελλήνων.
Η επιστρατεία είχε κληθεί, αλλά με κάποια απροθυμία από μέρους της κυβέρνησης. Είχαν προσκληθεί μερικές ηλικίες, για να φυλάξουνε τα σύνορα. Άρχισαν οι επεμβάσεις των ξένων στην Κρήτη.
Ο θυμός του λαού μεγάλωσε. Ζητούσε πόλεμο! Η Ελλάδα έμοιαζε με παιδί, τότε, που όταν βλέπει ότι το εμποδίζουνε να πάρει ένα κομμάτι γλυκό ζητά να κάνει αταξίες, να δείρει ή να δαρθεΐ, νομίζοντας ότι εκδικείται εκείνους που το εμποδίζουν. Ένας λόγος του βασιλιά έτρεχε στα πλήθη και τα ενθουσίαζε. Ο βασιλιάς είχε πει ότι ήθελε τεθεί επικεφαλής τριακοσίων χιλιάδων Ελλήνων!
Ο κόσμος που είδε το βασιλόπαιδο να φεύγει για τα νερά της Κρήτης ενόμιζε ότι έβλεπε το βασιλέα των Ελλήνων να κηρύττει τον ιερό πόλεμο κατά των Τούρκων και με μυριάδες Έλληνες να ορμά στη Μακεδονία. Το όνειρο των Ελλήνων, αν με την αναχώρηση του παιδιού του βασιλιά εκινήθηκε, γινόταν πραγματικότης, με αυτό θα σηκωνότανε, θα ήτανε πραγματικότης.
Οι χάρτες απλώνονταν στα τραπέζια και όλοι σκυμμένοι από πάνω ζητούσανε να ορίσουνε τα όρια της νέας Ελληνικής Αυτοκρατορίας.
Ο Λαγκάς είδε με ευχαρίστηση την αναχώρηση στρατού για την Κρήτη, αλλά δεν ήθελε τον πόλεμο με την Τουρκία. Πολλές φορές εσκέφθηκε το κακό του πολέμου, αν θα νικιόντουσαν, και αυτό υποστήριζε στις συζητήσεις του. Πολλοί όμως φίλοι του τον περιγελάσανε και του είπανε ότι φοβότανε. Αυτός, αφού προσπάθησε να τους πείσει ότι δεν ήτανε δειλία αυτό, τους έβρισε για να τους αποδείξει ότι δε φοβάται. Αυτοί δεχτήκανε τη βρισιά και αποσυρθήκανε.
Αυτό είχε γίνει στο μπακάλικο του φίλου του. Εμπρός σ’ όλη τη συζήτηση ήταν ο Πάλας, παλαιός υπάλληλος του Πρωτοδικείου, και είχε ακούσει όλη τη συζήτηση με προσοχή. Όταν αυτοί φύγανε, είπε:
— Αυτοί νομίζουν ότι ο πόλεμος είναι διαδήλωση! Ε, αλίμονο...
Ένας ψηλός, αδύνατος, με βελάδα πρασινωπή, φάνηκε στο κατώφλι. Ήτανε ο Χιμέρας. Είχε το πρόσωπο χαρωπό.
—	Τι έχεις πάλι; ρώτησε τον Πάλα.
—	Τι έχω; Να, ήτανε δω δυο ανθρωπάρια και ζητούσαν πόλεμο! Νομίζουν ότι είναι έρωτας.
—	Έχεις άδικο! του απάντησε ο Χιμέρας και γίνηκε σοβαρός.
Πλησίασε.
—	Εγώ έχω άδικο; Μη με νομίζεις ότι δε γνωρίζω αυτές τις μαϊμούδες.
Ο Χιμέρας τον αντέκρουσε με τον ήσυχο τρόπο του. Του είπε ότι μπορούσανε να είναι ερωτάκηδες, χωρίς να πάψουνε να είναι γενναίοι! Του ανέφερε για τους παλαιούς Αθηναίους, που στολιζόντουσαν σα γυναίκες και είχανε κάτι την καλλονή και που, όταν πήγαιναν στον πόλεμο όμως, φερόντουσαν καλύτερα απ’ τα παιδιά της Σπάρτης. Του είπε και άλλα, πολλά πολλά, υποστηρίζοντας την ανδρεία του Έλληνα.
Ο Πάλας όμως αγρίεψε. Σηκώθηκε απ’ τη θέση του:
—	Μην τους ανακατεύεις με τους αρχαίους Αθηναίους! Δεν έχουν καμιά σχέση αυτοί. Αυτοί είναι έκφυλοι... Μη θελήσεις να με διακόψεις! Όταν εγώ σ’ ακούω με υπομονή, άκουγέ με και συ!... Αυτοί να πολεμήσουν; Πώς θα πολεμήσουν αυτοί, ενώ δεν έχουν διόλου εθνικό εγωισμό; Έτσι φωνάζουν, τους αρέσει να φωνάζουν, να λένε πόλεμο, και άμα τους προσκαλέσουν τραβάνε για την Ευρώπη η, αν πάνε, για τα γραφεία. Αυτοί να πολεμήσουν, να δώσουν το αίμα τους για έθνος που δεν το αγαπούν; Αδύνατο! Όλοι αυτοί που βλέπεις, αν ήταν δυνατόν, θα ελέγοντο Γάλλοι, Άγγλοι, Γερμανοί, Κινέζοι ακόμα, όχι Έλληνες. Κανείς απ’ αυτούς δεν έχει τιμή του ότι είναι Έλληνας, αλλά κάνει τα αδύνατα δυνατά να φανεί ξένος και κάθε τόσο ψάχνουν να βρουν μήπως έχουν αίμα φράγκικο στις φλέβες του. Πολλές φορές μάλιστα φκιάχνουν τέτοιο για τα παιδιά τους. Δεν κοιτάς γύρω σου, όταν πας στους καλούς περιπάτους, τι γλώσσα μιλιέται; Όλοι φράγκικα μιλούν, παιδιά, κορίτσια, μάνες, πατέρες. Τι τιμή στους ξένους και τι μουντζούρα σε μας! η γλώσσα είναι το ρούχο που φορεί το κάθε έθνος να διακρίνεται. Αν χαθεί αυτή, χάθηκε και το έθνος ...
Ο Πάλας θα εξακολουθούσε ακόμα, αν δεν έμπαιναν μέσα στο μπακάλικο τρεις άντρες αγριωποί, ηλιοκαμένοι πολύ, με κάλτσες, παντελόνι κοντό και σκούφο.
Ο Χιμέρας τους κοίταξε με αγάπη. Κοίταξε έπειτα τον Πάλα και σιγά τον ρώτησε:
—	Και αυτοί είναι έκφυλοι;
Αυτός πήγε κοντά του.
—	Δεν είπα για όλους, είπα γι’ αυτούς εδώ! Αν είχαμε αυτή τη μοίρα, έπρεπε ν’ αλλάξουμε το όνομά μας! του είπε σιγά, βουτώντας τα χέρια του σ’ ένα σακί ρύζι.
Ο Λαγκάς, σε όλη αυτή τη συζήτηση, άλλοτε παρασυρόταν από τα λόγια του ενός και άλλοτε απ’ του άλλου. Έμοιαζε με άνθρωπο που τον τραβούνε δυο. Όταν ο ένας τον σέρνει με ορμή, πάει με κείνον, όταν ο άλλος, με τον άλλον.
Ευχαριστήθηκε στη θέα των ανταρτών. Τους κοίταξε ζητώντας να βρεί ελληνικό τύπο. Αλήθεια, η περικεφαλαία θα πήγαινε θαυμάσια στα κεφάλια κείνα. Νόμιζε ότι έβλεπε αναστημένους αρχαίους ήρωες.
Ο Φαλίδης, που δεν ήταν εκεί σε όλη τη συζήτηση, φάνηκε στην πόρτα. Στάθηκε λίγο στο κατώφλι, όταν είδε τους αντάρτες.
Η μορφή του έλαμψε από χαρά και σφουγγίζοντας τα χέρια στην ποδιά του φώναξε:
—	Γεια σας, αδέλφια!
—	Γεια σου! είπανε βαριά αυτοί.
Του Λεωνίδα του φάνηκε να έβλεπε μια κρυφή χαρά στα μάτια τους, για την περιποίηση και την περιέργεια του κόσμου, που όμως χαρά προσπαθούσανε να μη φαίνεται.
—	Είστε για έξω; τους ρώτησε ο μπακάλης πλησιάζοντας.
—	Ναι, αν θέλει ο Θεός! απάντησε ένας μακρυγένης.
Ο Χιμέρας πλησίασε και αυτός.
—	Είστε της Εθνικής; ρώτησε.
—	Μάλιστα, απάντησε ο μακρυγένης κουνώντας το κεφάλι.
—	Παιδί, φέρτε πιοτά! φώναξε ο μπακάλης σύροντας καθίσματα.
—	Καθίστε! είπε στο Χιμέρα.
Ο Λαγκάς θα καθότανε κι αυτός, αλλά με τον πόλεμο που ίσως θα γινότανε θυμήθηκε την κόρη του Πορταλιά και βγήκε κρυφά έξω. Στενοχωρέθηκε.
Κανείς δεν τον είδε, όλοι προσέχανε στους τρεις αντάρτες.
Οι προσκλήσεις των ηλικιών ξακολουθούσαν.
Ο Λεωνίδας απ’ την αρχή της επιστρατείας είχε σκεφθεί να πάει στην πατρίδα του. Θα έβρισκε πρόφαση στο θείο του, για να πάει, την επιστρατεία, γιατί είχανε συμφωνήσει πως, όταν θα έδινε εξετάσεις, να πήγαινε στην πατρίδα του.
Αν ήτανε στο χέρι του, θα είχε φύγει, αλλά χρειαζόταν η άδεια του θείου και το χρήμα.
Ξαφνικά, ένα βράδυ, καθώς εγύρισε κουρασμένος απ’ τα τρεξίματα, βλέπει στη σάλα τους γονείς του και το Μανόλη. Αν και ευχαριστήθηκε που τους είδε, αισθάνθηκε κάτι να του καταστρέφει ο ερχομός τους. Είχε τόσα σκεφθεί για την επίσκεψη που θα έκανε στην πατρίδα του...
Η μορφή της κόρης του Πορταλιά, τα μάτια της με το μελάνιασμά τους, του φάνηκε να φεύγει, να σβήνει στον αέρα.
Κείνο το βράδυ ο καθηγητής ήρθε, καθώς πάντοτε, με τη γυναίκα του. Ο επαρχιώτης συγγενής του είχε φύγει με την οικογένειά του για την πατρίδα του. Εκεί δε θα είχανε πόλεμο!
Ο Λεωνίδας, απ’ την ημέρα που έφυγε η νόστιμη κόρη του επαρχιώτη, δεν έμενε το βράδυ μαζί τους. Λυπήθηκε που έφυγε. Χωρίς να βγάλει την ανάμνηση της κόρης του Πορταλιά απ’ το νου του, κοίταζε, όταν οι άλλοι σκυμμένοι στο χάρτη φιλονικούσανε για τα νέα όρια του ελληνικού κράτους, τα καστανά μάτια της κόρης.
Το βράδυ όμως που ήρθαν οι γονείς του έμεινε.
Ο καθηγητής ήτανε στις δόξες του. Το τουφέκι και στο βουνό! Ο βασιλιάς θα καβαλίκευε το άλογό του και όλοι θα τον ακολουθούσανε! Τι ωραίο να βλέπεις ένα στρατό με το βασιλιά του εμπρός! Όσοι μπορούσανε να βαστάξουν τουφέκι, όλοι έξω. Γέροι, παιδιά μπορούσανε να περπατήσουνε, να βαστάξουν όπλο; Όλοι στο πόδι...
Ο Λαγκάς είδε το αγαθό πρόσωπο του θείου του να θέλει να γίνει πολεμικό. Θυμήθηκε και τον πατέρα της Ξένης, τον Πορταλιά. Αν γινόταν έτσι ο πόλεμος, θα ήταν ωραίος πόλεμος...
Μια βουή έφθασε στα αυτιά τους. Κι ύστερα, σα να έσπασε, πετάχθηκαν απ’ αυτή άπειρες φωνές.
Μια φωτιά κόκκινη φάνηκε να βάφει το σκοτάδι, πίσω απ’ τις σκοτεινές στέγες των σπιτιών.
—	Διαδήλωση! είπανε και σηκωθήκανε.
—	Τα πράγματα εκεί θα καταλήξουν, στον πόλεμο! είπε ο καθηγητής.
Ο Λεωνίδας κινήθηκε προς την πόρτα με μια πλημμύρα χαράς.
—	Εγώ πάω! Έλα, Μανόλη!
Ο Μανόλης ήταν έτοιμος και όρμησε έξω.
Η βουή, το μουγκρητό της διαδήλωσης έφθανε, πλησίαζε. Φώτα κόκκινα, κίτρινα σημείωναν την πορεία της και βάφανε το σκοτάδι. Φώτα λάμψανε στον αντικρινό μεγάλο δρόμο και φάνηκε η κεφαλή της διαδήλωσης. Η κεφαλή ήτανε παιδιά, μάγκες και μεγάλοι άντρες της αγοράς. Έπειτα απ’ αυτούς σημαίες, σημαίες...
Βρυχήθηκε μ’ ένα ανακάτωμα φωνών παιδικών και αντρικών:
—	Ζήτω ο πόλεμος!
—	Ζήτω! απάντησε πέρα ως πέρα το πλήθος, και φάνηκε να γέμισε ο αέρας φωνές.
Τα χάλκινα όργανα και τα τύμπανα βουίζανε. Αρχίσανε το «Για της Πατρίδος την Ελευθερία». Σα να έσπειρε ο ήχος φωτιά σε μπαρούτι ή σα να ’ταν αυτός φωτιά και η διαδήλωση το μπαρούτι, ξέσπασε αυτή σε μια βροντή από φωνές άγριες. Οι μάγκες χορεύανε μανιακά χορούς άγριων και σκάζανε «κατραπακιές» ο ένας στον άλλον.
Οι μεγάλοι, πολλοί, γελούσανε νευρικά, χτυπούσανε τα χέρια τους, άλλοι φωνάζανε, ουρλιάζαν και κάποτε, στρέφοντας στα πίσω, σηκωνόντουσαν στα νύχια ή, στηρίζοντας τα χέρια σε ώμους γνωστών, άγνωστων —όλοι δικοί τους ήτανε—, πηδούσανε ψηλά για να δούνε το μάκρος της διαδήλωσης. Αυτό τους ενθουσίαζε, γιατί το λέγανε με φωνές δυνατές, γεμάτες γέλιο νευρικό, τρελό, και τότε άλλοι πηδούσανε για να δούνε κι αυτοί.
Να στρατός, όλοι διαλεχτοί! Μ’ αυτούς, έτσι αρειμανίους, χοντρούς, άγριους, μ’ όλο τον κόσμο θα τα βάζανε...
Πολλοί μεγάλοι που τρέχανε μπρος μιμόντουσαν τους μικρούς. Είχανε χωθεί στη μέση και εξείχανε σα στύλοι τηλεγραφικοί μέσα στα στάχυα. Πηδούσανε και αυτοί σαν τους μικρούς και φαινόντουσαν σα γριές φοράδες να κάνουν κινήματα και πηδήματα πουλαριών.
Οι σημαιοφόροι, γεμάτοι ίδρωτα και σκόνη, αδελφωμένοι, χωρίς σακάκι και με ξεκούμπωτο γελέκο, σήκωναν τις σημαίες ψηλά.
Ένας χοντρός, στρογγυλοπρόσωπος, με κοιλιά σα βαρέλι ποτοπωλείου βαλμένο όρθιο, φώναζε με μια φωνή σουβλερή αλλά και βραχνή:
—	Τους φάγαμε!
Ο Λαγκάς θυμήθηκε ότι αυτή τη φωνή, αυτά τα λόγια κι αυτόν τον άνθρωπο τον είχε δει και τα είχε ακούσει σε μια πολιτική διαδήλωση.
Στη μέση ήταν όλο άντρες. Πιασμένοι απ’ τα χέρια, αγκαλιασμένοι, περνούσανε τραγουδώντας, φωνάζοντας σα μεθυσμένοι. Ήταν όλα τα επαγγέλματα ανακατωμένα. Άντρες με ποδιά μπακάλη ήτανε αγκαλιασμένοι με άντρες με κούκους και χοντρό σακάκι μαύρο. Άλλοι με ρούχο τεχνίτη, με μανάβηδες, χασάπηδες. Όλα τα επαγγέλματα ήταν εκεί μεθυσμένα από ενθουσιασμό.
Την ουρά την αποτελούσε ένας σωρός από γέρους. Συζητούσανε. Ένας έλεγε:
—	Στην Κόκκινη Μηλιά θα τους πάμε, αυτό...
Ο Λαγκάς θυμήθηκε τον ψάλτη.
Αφού είδε τον κόσμο, το πλήθος, έτρεξε εμπρός, στο θόρυβο. Σε λίγο, χωρίς ούτε αυτός να το καταλάβει, είχε ενωθεί η φωνή του με τις φωνές των άλλων.
Εκοίταζε το Μανόλη. Αυτός ακολουθούσε γελαστός. Δε φώναζε. Η χαρά του φαινότανε στο πρόσωπο.
—	Εμπρός και συ, τι κάθεσαι! του είπε.
—	Πάψανε τα ψέματα, βλέπω! του απάντησε αυτός, χωρίς να κάνει κείνο που του είπε.
Ένας πυροβολισμός ακούστηκε.
Πολλοί ταραχτήκανε και διστάσανε να προχωρήσουν. Κοιτάξανε γύρω τους. Είδανε άλλους μεθυσμένους από ενθουσιασμό να φωνάζουν:
—	Βάρα, μωρέ, βάρα! Ρίξε!
Γυρίσανε και αυτοί προς το μέρος των πυροβολισμών και φωνάξανε με μια φωνή, που κλονιζότανε, χωρίς βάση:
—	Βάρα, βάρα!
Ένας κρότος κουμπούρας σε λίγο βρόντησε, έπειτα άλλος, άλλος. Μύρισε μπαρούτι.
—	Να μυρουδιά! Ουμ!
—	Ψυχή μου, μυρουδιά!
Σήκωναν το κεφάλι ψηλά για να πάρουνε μυρουδιά και έκαναν ότι τους αρέσει.
—	Πουφ, βρώμησε ο τόπος! είπε ο Μανόλης στο Λεωνίδα.
Ένα βεγγαλικό κόκκινο έλαμψε πάνω στους ίσκιους ενός καταστήματος . Ένας κοντόχοντρος με γένια μαύρα, κοντά, είχε ξεφυτρώσει από ένα παραθυράκι που ήτανε κει επάνω στους ίσκιους και φώναζε, κουνώντας το φώσφορο:
—	Ζήτω η Κρήτη, παιδιά! Ζήτω η Μακεδονία και η Ήπειρος!
Οι μάγκες μαζευτήκανε από κάτω και φωνάζανε «ζήτω», σπρώχνοντας ο ένας τον άλλον, γιατί το θειάφι κυλούσε αναμμένο από τους ίσκιους κάτω.
Η διαδήλωση σιγά σιγά σταμάτησε κει για λίγο.
Ένας ψηλός, άγριος, με μορφή ροπαλοφόρου, έσχισε το πλήθος των παιδιών.
—	Ζήτω και του Ντεληγιάννη! Ζήτω! φώναξε με φωνή σχισμένη σε χίλιες μεριές.
—	Ζήτω! φωνάξανε οι μάγκες, πάντα πρόθυμοι.
—	Εμπρός, εμπρός! εφώναζε το πλήθος.
Θέλανε να προχωρήσουν.
Η διαδήλωση, αφού εξογκώθηκε, εκίνησε.
Ένας βελαδοφόρος, κοντός, με γυαλιά, προχώρησε γρήγορα λίγο εμπρός από το πλήθος, ύστερα στράφηκε σ’ αυτό και, βγάζοντας το καπέλο του, έριξε αυτή τη φωνή στον αέρα:
—	Ζήτω του βασιλέως μας!
Μεμιάς τότε, σα να συγκρουσθήκανε σε εργοστάσια Τιτάνων βαριά σιδερένια σφυριά με αμόνια, μια κραυγή σιδερένια εγέμισε την ατμόσφαιρα. Και η κραυγή αυτή φάνηκε, όμοια με μυριάδες ενωμένους άερινοός στύλους, να στήριξε το όνομα κείνο που πετάχτηκε ψηλά στον αέρα.
Οι επίστρατοι πλημμυρούσανε την Αθήνα. Τα τάγματα φεύγανε για τα σύνορα.
Ο κόσμος ήτανε πιο νευρικός τώρα.' Κάθε μέρα γινόντουσαν διαδηλώσεις. Από όλα τα μέρη της σκλαβωμένης Ελλάδας ερχόντουσαν εθελοντές. Βράκες, φουστανέλες, κόκκινα ζουνάρια, σκούφιες, μαντίλια μαύρα Κρητικών, όλες οι φορεσιές των Ελλήνων ήταν εκεί, ανακατωμένες στις διαδηλώσεις με τα φράγκικα ρούχα, με τις ρεπούμπλικες και τα ημίψηλα των Αθηναίων.
— Ζήτω ο πόλεμος! αυτή η φωνή κυριαρχούσε.
Το Μανόλη τον πήρε μια σειρά απ’ τις ηλικίες που προσκαλέσανε. Έφυγε για να παρουσιαστεί.
Ο Λεωνίδας έμεινε μόνος, γυρίζοντας στους δρόμους.
Και, καθώς γύριζε λυπημένος, είδε μια γραμμή από αμάξια γεμάτα κιβώτια και ξυλοκρέβατα. Ήτανε του χειρουργείου.
Αισθάνθηκε φρίκη στην εμφάνιση των κιβωτίων, που μυρίζανε φάρμακα, και των ξυλένιων κρεβατιών. Φαντάστηκε τον εαυτό του ξαπλωμένο σ' ένα απ’ εκείνα τα κρεβάτια...
Ξαφνικά πετάχτηκε. Από ένα δρόμο τέσσερες άντρες έφερναν πάνω σ’ ένα απ’ εκείνα τα κρεβάτια ένα νέο! Αυτό που σκεπτόταν άρχισε να γίνεται. Πλησίασε. Ήταν επίστρατος και είχε πληγωθεί κατά λάθος από πυροβολισμούς άλλων που έφευγαν.
Ακολούθησε λίγο και αυτός. Έβλεπε τη μορφή την κίτρινη του νέου, τα μάτια του τα κλειστά.
Άξαφνα του φάνηκε, καθώς κοίταζε τον πληγωμένο, να είναι αυτός ο εξάδελφός του ο Μανόλης...
Εφοβήθηκε. Η τανε κακό αυτό για το Μανόλη! Θυμήθηκε και το μαύρο πανί. Ηταν αδύνατο, ο δυστυχής Μανόλης κάτι κακό θα πάθαινε!
η ενθύμηση του μαύρου πανιού, ο στρατιώτης ο πληγωμένος και άλλα μικρά τον κυκλώσανε. Θέλησε να διώξει αυτές τις σκέψεις, αλλά δεν μπόρεσε, σαν ο νους του να του πήγαινε ενάντια, να μην τον άκουγε και με κάποια μανία να του τις ξανάφερνε. Και ακόμα τον αισθανότανε, στο κάθε πάλεμα που έκανε να τις διώξει, να προχωρεί για να βρει και άλλα πολλά που νόμιζε για τον εαυτό του κακά.
Ο Μανόλης έφευγε και αυτός. Ήρθε και ο πατέρας του. Μαζί ήρθανε και άλλοι επίστρατοι.
Ο Λεωνίδας είδε έναν με λαιμό μακρύ μακρύ και θυμήθηκε μια μέρα γεμάτη ευτυχία. Είδε την κόρη του Πορταλιά και την εξαδέλφη του σκυμμένες στο παράθυρο. Αυτός με το μακρύ λαιμό χτυπούσε το τύμπανο.
Τον κοίταξε με αγάπη και θέλησε να τον γνωρίσει. Του μίλησε για κείνη τη διασκέδαση.
—	Α, ναι! είπε αυτός, κουνώντας το κεφάλι.
Φαινότανε λυπημένος. Είχε αφήσει πίσω γυναίκα και δυο παιδιά.
Συνοδέψανε το Μανόλη ίσαμε τον Πειραιά. Ο Λεωνίδας είδε τα μάγουλά του να είναι πιο κόκκινα. Με τη βία θα κρατούσε τα δάκρυα. Ο πατέρας του του έκανε καρδιά.
—	Για την πατρίδα, του έλεγε, το καθήκον σου, παιδί μου, να κάνεις.
Άξαφνα, κοντά στην αποβάθρα του Τζελέπη, ένας λοχίας του πεζικού, ξανθός με γαλανά μάτια, φώναξε το Λαγκά. Ήτανε ένας φίλος του, παλαιός συμμαθητής του. Λεγότανε Πουλόπουλος. Σφίξανε με αγάπη τα χέρια. Έφευγε και αυτός για τα σύνορα. Είχε το όπλο και το σάκο του στους ώμους. Του σύστησε τον εξάδελφό του.
—	Να τον προσέχεις, του είπε με γέλιο που είχε και λύπη μέσα.
Ο Μανόλης ήτανε στο λόχο του.
—	Μείνε ήσυχος.
Μια ζητωκραυγή ακούστηκε. Ένα πλοίο γεμάτο από στρατιώτες ήταν έτοιμο να φύγει.
—	Σεις με ποιο θα φύγετε; ρώτησε ο Λαγκάς το λοχία.
—	Να, με κείνο το μεγάλο. Στους μεγάλους μεγάλο...
Εχωρίσθηκαν αφού σφίξανε τα χέρια και ευχηθήκανε καλή αντάμωση.
Ο Λαγκάς είδε το Μανόλη να κάθεται κοντά στο λοχία στη βάρκα. Αυτό τον ευχαρίστησε- θα είχε φίλο και συντροφιά. Αν δεν  ήταν έτσι, θα αισθανότανε κάτι βαρύ από πάνω του να τον σφίγγει.
Όταν φθάσανε στην Αθήνα, ο Λεωνίδας δεν ακολούθησε τους άλλους. Θέλησε να τρέξει μόνος.
Μελαγχολία τον βάρυνε και αισθανότανε κάποτε τα μάτια του να υγραίνουν. Ο καημένος ο Μανόλης! Έφερνε με το νου του τις κινήσεις, τη λύπη που είχε που έφευγε, τα κόκκινα μάγουλά του, και οι ενθυμήσεις αυτές τον επλήγωναν.
Λυπότανε που δεν τον περιποιήθηκε περισσότερο. Του ήρθανε στο νου του και κείνα που του φάνηκε να είδε, και με τρόμο εκοίταξε στο μέλλον, στο άγνωστο.
Περιπλανήθηκε στους δρόμους.
Ο καιρός ήτανε πολύ πένθιμος. Σύννεφα μεγάλα γυρίζανε στον ουρανό και αέρας φυσούσε δυνατός και ψυχρός πολύ. Οι πλάκες, οι δρόμοι, τα σπίτια του φαινόντουσαν πιο άσπρα, σα να έχαναν το χρώμα τους στο κάθε φύσημα του ανέμου.
Ο ήλιος κάποτε φαινότανε και πάλι γρήγορα κρυβόταν.
Του φαινότανε ότι ποτέ πια ο καιρός δε θα γινόταν ήσυχος, καλός, με λαμπρό ήλιο.
Μετά πολλή περιπλάνηση γύρισε να πάει σπίτι του. Επεθύμησε να βρεθεί κοντά στους δικούς του.
Σε μια γωνιά ενός δρόμου είδε πέντε έξι μάγκες να έχουνε περικυκλώσει ένα μικρό κοτόπουλο ετοιμοθάνατο. Είχε τα μάτια κλεισμένα και έτρεμε. Στάθηκε από πάνω και σκέφθηκε να το βοηθήσει.
Έδωσε μια πεντάρα σ’ ένα παιδί να του πάρει λίγο ρούμι. Ο μικρός, ένας ξανθός μάγκας με γυμνά πόδια, την πήρε και έτρεξε σ’ ένα μπακάλικο που ήτανε στη γωνιά. Ένας άλλος, αδύνατος, ψηλός, με πράσινα μάτια και μεγάλη μύτη, είπε σιγά:
— Πάει η ψηλή!
Το μικρό έφερε γρήγορα το ρούμι και ο μεγάλος μάγκας, αφού το πήρε και το μύρισε με ηδονή, άνοιξε τη μύτη του πουλιού και του έριξε μια σταγόνα. Το πουλί κινήθηκε χωρίς να ανοίξει τα μάτια του. Πάλι ο μάγκας του έριξε μια σταγόνα ρούμι.  Άξαφνα το κοτόπουλο ετέντωσε τη φτερούγα του τη μια και ύστερα τα πόδια του πολύ πολύ...
—	Πάει ψόφησε, είπε ένας διαβάτης που είχε σταθεί και έβλεπε.
Ο Λαγκάς λυπήθηκε: μην το σκότωσε το ρούμι;
Το κοτόπουλο έμεινε ακίνητο, τεντωμένο. Ο μάγκας, ο μεγάλος, αφού ρούφηξε το ρούμι, σύροντας τα πόδια του κοτόπουλου, είπε με φωνή κωμική, θαυμαστική:
—	Πώπώ, κάτι ξυλοπόδαρα!
Πέρασε απ’ το μπακάλικο του φίλου του. Τον βρήκε να διαβάζει εφημερίδα. Άμα τον είδε, την άφησε με αγανάκτηση.
—	Βρε αδερφέ, αυτοί δεν ξέρουν τι γράφουνε! είπε. Ένας πατριώτης μου μου έλεγε ότι δεν ξέρω πόση ώρα χρειάστηκε να περάσει το τουρκικό ιππικό ένα γεφύρι και αυτές λένε ότι δεν έχει παρά λίγους και με ψωριάρικα άλογα. Πού στο διάβολο τα είδανε αυτοί; Στα σύνορα;
Ο Λαγκάς είχε διαβάσει και αυτός ένα τέτοιο.
Ο φίλος του ξακολουθούσε:
—	Ξέρεις και το άλλο; Είχες δει στις εφημερίδες ότι φέρανε κανόνια νέα; Ε, μάθε ότι είναι ψέματα. Κάποιος απ’ το υπουργείο μου το είπε Ο Φαλίδης είχε δίκαιο. Και του Λαγκά του φαινόταν ότι η κυβέρνηση γελούσε το λαό και ότι περίμενε να της δέσουνε τα χέρια τα μεγάλα κράτη.
Και, αν της τα έδεναν, καλά! Αν όμως όχι; Τι θα γινότανε τότε;
Είχαν αρχίσει παράπονα οι στρατιώτες για το ψωμί. Ήτανε λάσπη σωστή. Από τώρα; Αν περνούσε λίγος καιρός ακόμα, ή αν άρχιζε ο πόλεμος;
Αυτά σκεπτόταν ο Λαγκάς και θυμήθηκε την απειθαρχία του στρατού. Είδε πάλι τον επίστρατο πληγωμένο απ’ τους αδελφούς του. Κανένα δεν άκουγαν εδώ. Εκεί κάτω τι θα γινόταν; Αν καμιά ήττα;...
— Ο Θεός να μας φυλάξει από τέτοια δυστυχία! είπε σιγά.
Ήρθε η 25η Μαρτίου. Όλοι περίμεναν ν’ αρχίσει το τουφέκι αυτή την ημέρα.
Στη Μητρόπολη χιλιάδες κόσμου είχανε μαζευτεί. Ο λαός έδέχτηκε το βασιλέα με ζητωκραυγές υπέρ του πολέμου. Επίσης και τον πρωθυπουργό. Ύστερα ο λαός εστεφάνωσε τους ανδριάντας του Ρήγα και του Κοραή.
Ο Λαγκάς ενθουσιάστηκε, όπως όλο το πλήθος.
Ξαφνικά ο ενθουσιασμός του έπεσε. Μια σφαίρα θα τον έκανε να δει πόσο ψεύτικος ήταν ο κόσμος!
Το βράδυ άκουσε τον καθηγητή να λέει ότι πολλούς Τούρκους τους έπαιρναν με τη βία στο στρατό. Αυτό του ξύπνησε και άλλες του ιδέες.
Και αυτοί ήταν άνθρωποι και αυτοί είχαν όνειρα, ελπίδες. Πίσω τους θα τρέμανε γι’ αυτούς φτωχές μητέρες, παιδιά, γυναίκες! Και αν κανείς απ’ αυτούς εδειλίαζε, ήθελε τη ζωή του; Θάνατος! Θάνατος σε κείνον που θέλει τη ζωή, που αρνιέται να σκοτώσει τον όμοιο του εν ονόματι της πατρίδος και του νόμου! Της πατρίδος! Τη λένε μητέρα! Μητέρα όμως που τρώει τα παιδιά της!
Έναν καιρό υπήρχε δικαιολογία σε όλα αυτά. Τώρα όμως; Θυμήθηκε τα λόγια του Αριδά. Έχουνε συμφέρο πολλοί να υπάρχουν οι στρατοί, τα άρματα, η μεγάλη ψευτιά, γιατί, αν πάψουν αυτά, παύει και η αρχή τους! Είναι καιρός όμως να τελειώσουν αυτά, είναι καιρός να αρχίσει άλλος πόλεμος, ο πόλεμος ποιο έθνος να δώσει στην ανθρωπότητα το μεγαλύτερο γιατρό, τον εφευρέτη, το φιλόλογο, το φιλόσοφο, ποιος θα ανακουφίσει τους δυστυχείς, ποιος θα δώσει ζωή και όχι να αφαιρέσει. Κράτη, πλούσια κράτη, ξοδεύουνε εκατομμύρια για στόλους, για μπαρούτι, ενώ έχουνε χιλιάδες φτωχούς που πεθαίνουν απ’ την πείνα, χιλιάδες δυστυχισμένους που μ’ αυτά τα χρήματα μπορούσανε να τους κάνουν να δούνε κι αυτοί τη ζωή γλυκιά.
Και ο Λαγκάς έκανε με το νου του και μια εικόνα: Εδώ ένας φτωχός πεθαίνει απ’ τη δυστυχία και, για να κρατηθεί στη ζωή, να έρθει στα καλά του, έχει ανάγκη από λίγα χρήματα. Εκεί πέρα, σ’ ένα λόφο, η σ’ ένα πλοίο, κάποιος με φτερά κοκόρου και με χρυσά ανεβαίνει. Το πλοίο κανονιοβολεί. Ο καπνός που βγαίνει, ο κρότος που έγινε στοιχίζουνε πολλές λίρες, και για να βγουν ιδρώσανε πολλοί, πολλοί άνθρωποι στενάξανε. Και ο φτωχός πεθαίνει απ’ την πείνα, κοιτάζοντας αυτόν τον καπνό που διαλύεται στον αέρα.
Άφησε τις σκέψεις αυτές και έμεινε έτσι χωρίς να σκέπτεται. Τον έπιασε νύστα. Άξαφνα τον πήρε ο ύπνος, η πέρασε αυτός, διαβατικός, γρήγορος.
Στον στιγμιαίο αυτόν ύπνο είδε μια καμήλα αποκριάτικά να χοροπηδά, χτυπώντας μανιακά τις μασέλες της...
Οι μικροσυμπλοκές και κάτι μάχες με τους αντάρτες στα σύνορα ήτανε το προανάκρουσμα του πολέμου. Μια μέρα άναψε ξαφνικά το τουφέκι. Οι Τούρκοι πρώτοι αρχίσανε. Ένα πλοίο στον Αμβρακικό βυθίστηκε και πολλοί επιβάτες σκοτωθήκανε απ’ τους πυροβολισμούς των Τούρκων.
Φωτιά τότε σ’ όλη τη γραμμή.
Η ελληνική κυβέρνηση για λίγο φάνηκε σα να ξύπνησε, σα να τίναξε τη νάρκη, αλλά για λίγο. ’Έδωκε διαταγή να αρχίσει το πυρ παντού, αφού άλλοι πρώτοι αρχίσανε. Ο λαός ήτανε τρελός απ’ τη χαρά.
— Επιτέλους! έλεγαν.
Χιλιάδες εθελοντές, ντόπιοι και ξένοι, φεύγανε. Το ζήτω και τα τραγούδια έκαναν τον πόλεμο να φαίνεται πανηγύρι. Αλλά παντού σύγχυση, παντού αταξία!
Ο Λαγκάς άκουσε τον Αριδά να λέει ότι ήταν αδύνατον ένας στρατιωτικός καλός να μη βλέπει καταστροφή απ’ αυτά τα μαζέματα, που άλλο δεν είχανε παρά τον ενθουσιασμό τους. Όταν ο ενθουσιασμός πέσει από την κακονύχτια και από πολλά άλλα, τι θα μείνει στους στρατιώτες αυτούς; Πολλοί απ’ αυτούς πρώτη φορά έπιαναν τουφέκι στο χέρι τους και πολλοί πάλι είχανε χρόνια να γυμνασθούνε...
Ξαφνικά ένα παράρτημα βγήκε. Νίκη, νίκη παντού! Σταθμοί πολλοί κυριευτήκανε, ο Μενεξές έπεσε!
Ο Λαγκάς καθότανε στο γραφείο του θείου του και έγραφε μια επιστολή στον πατέρα του Μανόλη. Άξαφνα μια βουή, σα θάλασσας που αγριεύει, έφθασε στα αυτιά του. "Επαψε το γράψιμο για να ακροαστεί. Δεν είχε απατηθεί. Η βουή δυνάμωνε. Σηκώθηκε και, καθώς άνοιξε το παράθυρο, βουή μεγάλη, φωνές ριχτήκανε στ’ αυτιά του και γεμίσανε το δωμάτιο.
«Τι να τρέχει;» ρώτησε τον εαυτό του. Σκέφθηκε μήπως νίκησαν οι Έλληνες...
Ο δρόμος ήταν έρημος. Δυο παιδιά, το ένα κρατώντας ένα τσουβάλι γεμάτο ροκανίδια, που πολλά κρεμόντουσαν από τις τρύπες του τσουβαλιού κατσαρωτά απ’ έξω σα γλώσσες, περάσανε τρέχοντας. Το μακρύ σακί χτυπούσε στα πόδια του παιδιού καθώς αυτό έτρεχε.
Η βουή μεγάλωσε ακόμα. Μα σα ν’ άκουσε και ζητωκραυγές. Να ήταν εθελοντές η νίκησαν;
’Έκανε να σηκωθεί και να κλείσει το παράθυρο, όταν βλέπει τον καθηγητή να έρχεται κρατώντας ένα χαρτί στο χέρι. Παράρτημα.
—	Νίκη! Νίκη! του εφώναξε κουνώντας το χαρτί.
Ο Λαγκάς, με μια πλημμύρα ευχαρίστησης, ενθουσιασμού, έσκυψε ακόμα.
—	Νίκη σωστή! Πήραμε σταθμούς, αιχμαλώτους, πάει ο Μενεξές !
Ο Μενεξές αυτές τις ήμερες, μόλο το γλυκό του όνομα, είχε γίνη φόβητρο! Μενεξές εδώ, Μενεξές εκεί, όλο το όνομά του ακουγόταν.
Ο Λαγκάς άρπαξε το καπέλο του, έσχισε την επιστολή, φώναξε έξω απ’ το δωμάτιο του θείου του, που ήτανε μέσα, ότι νικήσανε και όρμησε κάτω. Ο πατέρας του, η μητέρα του και η θεία του είχανε βγει έξω. Ο θείος του ήτανε μόνος εκεί, αδιάθετος.
Στη σκάλα λίγο έλειψε να συγκρουστεί με τον καθηγητή. Πήρε το παράρτημα απ’ τα χέρια του και διάβασε:
—	Νίκη παντού! Αλλ’ ο Μενεξές για να κυριευτεί χρειάστηκε να πέσουνε ογδόντα "Ελληνες νεκροί και τριακόσιοι πληγωμένοι.
Συγκινήθηκε. Ήτανε πολλοί για τη μικρή Ελλάδα! Ο καθηγητής του είπε πως έτσι η νίκη πληρώνεται.
Ο Μανόλης; Μην ήτανε μαζί και αυτός;
Βγήκε έξω, ενώ ο καθηγητής ανέβαινε πάνω. Ο μικρός υπηρέτης είχε γίνει άφαντος. Ίσως ήτανε στη διαδήλωση. Απ’ την ημέρα που είχανε αρχίσει οι διαδηλώσεις αυτός χανότανε απ’ το σπίτι.
Μια μέρα ο Λαγκάς τον είδε κατακόκκινο να φωνάζει με άλλους πολλούς, εμπρός από μια διαδήλωση, «ζήτω ο πόλεμος!». Του έπιασε τότε τα αυτιά και του τα τράβηξε, τα τίναξε.
Δεν είχε προχωρήσει πολλά βήματα και άκουσε το όνομά του. Ήταν ο τελειόφοιτος της Νομικής.
—	Τους ρημάξαμε! του φώναζε.
Ο Λαγκάς τον είδε άγριο, με στριμμένο μουστάκι. Κουνούσε και τη μαγκούρα του σα να έπαιζε σπαθί.
Λούσανε τα χέρια.
—	Μωρέ, το ’λπιζες! Είδες τι νίκη!
Ύστερα, κατεβάζοντας τον τόνο της φωνής του:
—	Ήτανε οσο να τους πάρουμε το θάρρος και, τώρα που τους το πήραμε, δε θα σταθούμε ούτε στη Θεσσαλονίκη...
—	Ζήτω ο ελληνισμός! ακουγόντουσαν φωνές.
Όλοι γελαστοί, πολλοί αρειμάνιοι. Άλλοι με γουρλωμένα μάτια, στυλωμένα στο κενό. Ποιος ξέρει που θα βρισκόντουσαν και πόσους Τούρκους θα ξάπλωναν χάμω!
Και τι κόσμος; Γέροι, νέοι, παιδιά, άντρες, Κύπριοι, Κρητικοί, Στενημαχίτες και άλλοι, αποτελούντες ένα μωσαϊκό ρούχων, τρέ-χανε, μιλούσανε, ζητωκραυγάζανε.
Ξαφνικά μια σημαία φάνηκε να κυματίζει πάνω απ’ τα κεφάλια. Μεμιάς σχηματίστηκε διαδήλωση. Οι ρήτορες πάλι φανήκανε.
Ο Λαγκάς στενοχωρέθηκε σ’ ένα λόγο που έβγαλε κάποιος απ’ αυτούς και απεσύρθηκε με κόπο απ’ το πλήθος.
Πέρα λίγο απ’ εκεί είδε τον Αριδά. Περπατούσε αυτός σιγά σιγά με τα χέρια πίσω.
Κοντά στον Αριδά ο ενθουσιασμός του Λεωνίδα μάζεψε τα φτερά του.
—	Πώς σας εφάνη αυτή η νίκη; τον ρώτησε.
—	Αυτά δε σημαίνουν τίποτα. Έχουμε μάχες πίσω.
Οι καμπάνες των εκκλησιών εσήμαναν. Η φωνή τους ανακατώθηκε με τη βουή του πλήθους, που συγκινήθηκε και από θρησκεία καθώς και από πατρίδα.
Ο Λαγκάς και ο φίλος του διακόψανε την ομιλία. Η φωνή του ρήτορα έφθανε σβηστή ίσαμε κει.
Οι καμπάνες χτυπούσαν.
Ένα πρόσωπο φάνηκε κοντά τους. Ήταν ο ψηλός και αδύνατος φίλος του Αριδά:
— Τώρα θα παρακαλέσουν το Θεό, θα τον ευχαριστήσουν για τη νίκη και θα τον παρακαλέσουν να τους βοηθήσει να σκοτώσουν πολλούς εχθρούς! Απ’ την άλλη μεριά οι ιμάμηδες και οι λοιποί χοτζάδες θα παρακαλέσουν και αυτοί το Θεό για να τους βοηθήσει και έτσι ο Θεός θα βρεθεί σε δύσκολη θέση σε ποιον από τους δυο να δώσει βοήθεια... Αλλά λησμόνησα ότι ο Θεός είναι χριστιανός...
Και ο αδύνατος, σαν ξυλιασμένος αϊτός, φίλος του Αριδά γέλασε ένα γέλιο παράδοξο. Ύστερα επρόσθεσε:
—	Χάλια, χάλια! Αντί να πάρει ο καθένας ένα τουφέκι και να πάει έξω, κάθεται δω και φωνάζει «ζήτω ο πόλεμος!». Ο πόλεμος για να ζήσει θέλει τροφή και η τροφή είναι αυτοί οι ίδιοι, όταν πάνε έξω!
Ο Αριδάς όμως τον άντέκρουσε:
—	Έτσι δε γίνονται οι πόλεμοι ενός έθνους που πάει για νίκη. Μόνο στα αντάρτικα γίνονται. Και όχι μόνο αν πάνε και αυτοί, αλλά και άλλοι τόσοι, θα είναι θαύμα θαυμάτων αν νικήσουμε.
μια ζητωκραυγή και μια μεγάλη κίνηση, σα μεγάλο κύμα που ορθώνεται, έγινε και, πριν προφτάσουνε να παραμερίσουν, ένα κύμα ανθρώπινο τους άρπαξε και τους χώρισε. Άμα έπεσε λίγο, ησύχασε το ανθρωπόκυμα, αυτός βρέθηκε μακριά πολύ. Πέρα λίγο είδε το Χιμέρα. Εφώναζε και χειρονομούσε. Η βελάδα του η πρασινωπή ήτανε σταχτιά απ’ τη σκόνη. Το καπέλο του, τα μουστάκια του, κι αυτά σταχτιά.
—	Ζήτω η Ήπειρος! φώναζε.
Κοντά του ο Λαγκάς είδε πολλούς ψωμάδες.
«Μην ετοιμάζεται για έξω;» σκέφθηκε ο Λαγκάς.
Απ’ το Φαλίδη έμαθε, όταν εγύρισε, ότι ο Χιμέρας θα εφευγε για την Ήπειρο. Ο Πάλας, που ήτανε παρών και υποληπτότανε πολύ το Χιμέρα, είπε:
—	Καμιά σφαίρα θα του κόψει τα όνειρα.
Στην πόρτα του σπιτιού του ο Λεωνίδας βρήκε τον πατέρα του, το θείο του και τον καθηγητή. Ο τελευταίος άμα τον είδε του φώναξε:
—	Εμπρός, εμπρός, το όπλο! Τι κάθεσαι;
—	Είμαι έτοιμος! Ας με καλέσουν.
—	Πιστεύω θα γίνει αύριο.
Και ο καθηγητής στράφηκε στους άλλους:
—	Θα εξαντληθούν τα στρατεύματα. Πρέπει να στείλουμε επικουρίες.
Το βράδυ έγινε γνωστό ότι νικήσανε οι Έλληνες στους σταθμούς, πήρανε τους τουρκικούς και τους κάψανε, αλλ’ ο Μενεξές ήτανε ψέματα προς έπεσε.
Το πυρ ξακολουθούσε.
«Μήπως απεκρούσθηκαν;» σκέφθηκε ο Λαγκάς.
Ύστερα σκέφθηκε ό,τι είχε πει ο καθηγητής, πως θα εξαντληθούνε τα στρατεύματα χωρίς επικουρίες.
Θυμήθηκε το Μανόλη, και μαζί πέρασε η μορφή του λοχία.
Τι να γίνονται; Μην άραγε ο Μανόλης...
Τον εφαντάσθηκε, χωρίς να θέλει, πεσμένο κάτω, με το κεφάλι γεμάτο αίματα.
Ο Λαγκάς έβλεπε ότι ήταν αδύνατο να μην τον πάρουνε και αυτόν στρατιώτη. Ήτανε μοναχογιός, αλλ’ όταν θα προσκαλούσανε τους απαλλαγέντες, θα τον έπαιρναν. Ενθουσιαζότανε στη σκέψη αυτή πολλές φορές, αλλά άλλες σκέψεις, τα τόσα που είχε σκεφθεί, έριχναν νερό στον ενθουσιασμό του.
Ούτε να κοιμηθεί πια μπορούσε ο κόσμος. Μεγάλη αγωνία. Τα παραρτήματα έβγαιναν το ένα μετά το άλλο.
Στη φωνή του παιδιού: «Το παράρτημα!», δέκα, είκοσι φωνές το φωνάζανε. Στις πλατείες χαλούσε ο κόσμος.
—	Εδώ, παιδί! Το παράρτημα!
Άλλοι ανυπόμονοι τρέχανε κοντά στο παιδί.
—	Μίλα, γεια σου, μωρέ! του λέγανε.
Ήτανε Έλληνας κι αυτό και το αγαπούσανε.
Η μητέρα του ήτανε κατά του πολέμου. Να πάει το παιδί της στον πόλεμο, ποτέ!... Ας έστελνε ο βασιλιάς και οι μεγάλοι τα παιδιά τους. Αυτοί δεν καταλάβανε τι κόπους έχει να αναθρέψει κανείς το παιδί του! Άλλοι τους τα ανατρέφουνε...
Ένα βαπόρι με πληγωμένους έφτασε στον Πειραιά. Ο Λαγκάς, άμα το έμαθε, κατέβηκε στην πόλη με τα πολλά εργοστάσια, μαζί με τον τελειόφοιτο της Νομικής, και πήγανε στο μέρος που είχε αράξει το βαπόρι.
Ήτανε μια πένθιμη μέρα. Ο καιρός συννεφιασμένος. Ένα μεγάλο σύννεφο κρεμότανε πάνω απ’ τη θάλασσα, σα ζώο τεράστιο, νεκρό σε κρεμάλα.
Η σημαία η άσπρη με τον κόκκινο σταυρό φάνηκε να κυματίζει πάνω απ’ τα κατάρτια των πλοίων. Του Λαγκά η καρδιά χτύπησε. Θα έβλεπε τώρα την άλλη όψη του πολέμου, την άσχημη, την τερατώδη.
Η σημαία με τον κόκκινο σταυρό εκουνιόταν με μια νωχέλεια μεγαλοπρεπή. Του Λαγκά του φάνηκε να σκεπάζει με τις πτυχές της το θάνατο.
—	Νάτοι! ακουσθήκανε φωνές ξαφνικά.
Ο Λαγκάς υψώθηκε στις άκρες των ποδιών του για να κοιτάξει. Είδε πέρα τέσσερις άντρες να έρχονται και να φέρνουν κάτι σα νεκροκρέβατο, κρατώντας αυτό από τις τέσσερις μεριές. Πάνω ήταν ένα σώμα ξαπλωμένο και σκεπασμένο καλά.
—	Πεθαμένος είναι!
—	Όχι, χτυπημένος βαριά.
—	Έτσι θα ’ναι...
Ο Λαγκάς είδε ένα πράγμα με ένα άσπρο πανί, αιματόβρεκτο, τυλιγμένο να βγαίνει κάτω από το σκέπασμα. Οι τέσσαρες άντρες που κρατούσανε το κρεβάτι αυτό παρότρυναν ο ένας τον άλλο να βαδίζουνε σιγά.
Να ο πόλεμος που ζητούσανε, νάτος, περνούσε!
Ο Λαγκάς έδωσε άλλου την προσοχή του. Είδε μεμιάς να βγαίνουν άλλα κρεβάτια άλλα, άλλα... Συνοδεία μακρινή σωμάτων ξαπλωμένων, ακινήτων.
Του φάνηκε να έβλεπε να περνά συνοδεία μεγάλη λειψάνων, φαντασμάτων που, ενώ είναι νεκρά, κινούνται άξαφνα, σαλεύουν.
Ο πόλεμος έριξε τη μάσκα τώρα που φορούσε και, αντί ρωμαλέο παλικάρι που φαινότανε να ’ναι, βλέπανε ένα σκελετό, ένα βορκόλακα.
Καθώς περνούσανε τους πληγωμένους απ’ έξω από ένα καφενείο της αποβάθρας, ένας ψηλός γέρος χτύπησε τις παλάμες του φωνάζοντας:
—	Μπράβο!
Τον μιμήθηκαν σχεδόν όλοι. Ο Λαγκάς άκουσε ένα ναυτικό να μουρμουρίζει:
—	Όλοι έτοιμοι για παλαμάκια...
Ένας πολίτης αδύνατος, κίτρινος, με γενάκια άκουσε τα λόγια του ναυτικού και στράφηκε και είπε στο Λαγκά:
— Έχει δίκαιο ο γέρος, αλλά να σου πω, δεν είναι από δειλία που μένουν εδώ, είναι κάτι άλλο. Και αυτό το κάτι άλλο είναι ότι θέλουν όλοι να απολαύσουν τη νίκη. Ο καθένας σκέπτεται πως, αν σκοτωθεί, αν γίνει το λίπασμα που θα φυτρώσει η Νίκη, πως θα την απολαύσει;
η Μεγάλη Βδομάδα περνούσε χωρίς να φαίνεται. Ο κόσμος ήταν εναντίον των απαλλαγέντων.
—	Να πάνε και αυτοί η δεν το κουνάμε και μεις! φωνάζανε πολλοί επίστρατοι.
Και μερικοί το έκαναν. Φεύγανε.
Τη Μεγάλη Πέμπτη ο Λαγκάς σηκώθηκε κακοδιάθετος. Βγήκε όμως έξω. Ήταν ωραία [αέρα. Ο ήλιος είχε απλωθεί. Προχώρησε προς του Φαλίδη το μπακάλικο.
Απ’ τα γυαλιά της πόρτας, που ήτανε κλειστά, είδε το φίλο του να κρατά και να δοκιμάζει ένα όπλο γκρά. Γύρω του ήτανε τρεις άλλοι που συχνάζανε στο μπακάλικό του, γνωστοί του Λαγκά μόνο εξ όψεως.
—	Είμαστε για να ’μαστε! εφώναξε ο μπακάλης στο Λαγκά, καθώς τον είδε.
Ο Λεωνίδας συγκινήθηκε. Ο φίλος του ξακολούθησε:
—	Θα πάμε έξω, τι να κάνουμε δω; Αν μείνω ακόμα, θα τρελαθώ! Θα φύγουμε πανστρατιά...
Ο Λαγκάς είδε τρία άλλα όπλα στη γωνιά του τοίχου. Η πανστρατιά του μπακάλη ήταν οι τρεις πελάτες του που ήταν εκεί.
Ο Λαγκάς με δυσκολία εκρατιόταν να μην πει ότι πάει και αυτός μαζί. Αισθανότανε ντροπή που δεν το έλεγε, αλλά άλλες σκέψεις ξεφύτρωναν και γινόντουσαν εμπόδια. Η κόρη του Πορταλιά, τα λάγνα μάτια της... Θα τη χάσει. Όχι όχι! Να πολεμήσει; Και αν σκοτωθεί; Και έπειτα, γιατί πολεμούν; Γιατί τρώγονται έτσι οι άνθρωποι; Δεν τους χωρά η γη; Τι κουταμάρα!
Οι παλιές του ιδέες ξυπνούσαν.
Ο μπακάλης βρισκότανε στον ενθουσιασμό του. Είχε πιει, φαίνεται, γι’ αυτό θέλησε να βγάλει λόγο. Ανέβηκε σε μια καρέκλα. Ο Λαγκάς και οι τρεις άλλοι τον κοιτάζανε χαμογελώντας. Ένα παιδάκι μ’ ένα μπουκάλι στο χέρι στάθηκε, καθώς έμπαινε, στο κατώφλι, περίεργο.
Ο μπακάλης άρχισε. Είπε πρώτα ότι φεύγει και χαιρετά τους φίλους του και θα τους περιμένει στη Θεσσαλονίκη. Και έλεγε:
—	Εμείς είμαστε σαν εκείνους που πολεμήσανε, με τους Σπαρτιάτες μαζί, τους Πέρσες. Έχω χάσει το όνομά τους τώρα. Σαν αυτούς που, χωρίς να τους κρατούνε νόμοι και κουρουφέξαλα, μείνανε και σκοτωθήκαν όλοι. Έτσι και μεΐς θα είμαστε. Και ας μη γράψει η ιστορία τίποτε και για μας, επαίνους δηλαδή, όπως δεν έγραψε και για κείνους.
Στην πόρτα, πίσω άπ7 το μικρό παιδί, είχανε μαζευτεί τρεις μάγκες. Ο Λαγκάς εγνώρισε τον ένα. Ήταν ο μάγκας με τα πρασινωπά μάτια, που είχε κάνει το νοσοκόμο στο κοτόπουλο.
Το απόγευμα, με άλλους εθελοντές και στρατό, έφευγε ο Φαλίδης με το στράτευμά του. Ο μπακάλης και οι φίλοι του ήτανε και αυτοί στη γραμμή πίσω απ’ τους στρατιώτες.
Διέκρινε το Λαγκά και τον χαιρέτησε. Είχε γεμάτο το στήθος του φουσέκια.
—	Καλή αντάμωση! του φώναξε.
Ο Λαγκάς δεν μπόρεσε να μιλήσει. Η συγκίνηση τον έπνιγε. Κούνησε μόνο το κεφάλι και του χαμογέλασε.
Κείνη τη στιγμή κάτι είδε που τον εφαίδρυνε στην αρχή, ύστερα τον μελαγχόλησε.
Ο Φαλίδης φορούσε την ποδιά του. Την είχε ανασύρει προς τα αριστερά, καθώς έκανε όταν έβγαινε έξω η ήθελε να τρέξει. Θα λησμόνησε να τη βγάλει, η θα λυπήθηκε να χωρισθεί από ένα πανί που πολλά καλά του θύμιζε και που είχε πάντα κοντά του.
Οι ειδήσεις για τις μάχες ήτανε καλές. Ο ταξίαρχος Σμολένσκης έκανε θαύματα και προχωρούσε σιγά. Ζητούσε τοπομαχικά. Ο κόσμος βρισκότανε σε έξαψη: αν ήτανε δυνατό, να τ’ αρπάζανε και να του τα πήγαιναν...
Το βράδυ μια φήμη κυκλοφόρησε. Αυτή έλεγε πως κάποιος ταξίαρχος, λησμονώντας το αρχαίο ρητό, εγύρισε τα οπίσθια στον εχθρό.
Άξαφνα έγινε μια έλλειψη ειδήσεων που γέμισε ανησυχία τον κόσμο. Τρέχανε, ρωτούσαν ο ένας τον άλλον, πολιορκούσανε το τηλεγραφείο. Τίποτε, καμιά είδηση...
— Θα κουραστήκανε οι Τούρκοι με τις επιθέσεις! λέγανε μερικοί.
Αλλ’ οι περισσότεροι ήτανε σκυθρωποί πολύ, πολύ. Στο νου τους κάτι γύριζε, που δεν τολμούσανε να το πούνε, βγαλμένο απ’ την ξαφνικιά σιωπή.
Ο Λαγκάς γύριζε πάνω κάτω νευρικός. Όλα τον στενοχωρούσαν. Ο Χιμέρας είχε φύγει και αυτός, με άλλους πολλούς, για την Ήπειρο.
Το Μεγάλο Σάββατο, καμιά είδηση ακόμα.
Πήγε στον Πειραιά. Σ’ αυτήν την πόλη υπήρχε μια νάρκη, μια ησυχία. Οι θόρυβοι εκείνοι είχανε χαθεί. Όσους είδε, όλοι ήτανε σκυθρωποί. Βρήκε ένα γνωστό του και πήγανε στο καφενείο. Ήταν έρημο. Ο καφετζής μόνος ξαναδιάβαζε μια περασμένη εφημερίδα.
Ζητήσανε καφέ.
Δεν τον είχανε τελειώσει, όταν ένας θόρυβος φοβερός άκούστη-  κε και πυροβολισμοί. Πεταχτήκανε. Ένας όμιλός ανθρώπων φάνηκε να περνά τρέχοντας σαν πρόβατα φοβισμένα.
—	Τούρκοι, Τούρκοι! φωνάζανε.
Ο Λαγκάς κοίταζε να βρει ένα όπλο. Ο καφετζής όρμησε σ’ ένα μικρό γκρά που είχε κρεμασμένο μ ένα περίστροφο στον τοίχο. Ο φίλος του έπιασε μια καρέκλα.
Του Λαγκά δεν του φάνηκε και αδύνατο να βρεθούνε Τούρκοι εκεί. Τολμηροί Τούρκοι μέσα σ’ ένα πλοίο μπορούσαν...
Πλήθος πυροβολισμών εβούιζε. Στο νου του φανήκανε στρατιώτες με φεσάκια να ορμούνε στην πόλη και πολλοί Έλληνες να προσπαθούνε να τους σταματήσουνε. Γινότανε μάχη!
Βγήκαν έξω. Ο καφετζής ήταν ένας παλικαράς καθώς φαινότανε. Ο Λαγκάς κρατούσε το περίστροφό του. Ο φίλος του Λαγκά ακολουθούσε άοπλος. Φοβερός θόρυβος γινότανε! Κλάματα, φωνές, ξεφωνητά ανακατωμένα με χιλιάδες πυροβολισμούς.
Ο Λαγκάς είδε το φίλο του να μαζεύει πέτρες.
Ξαφνικά ένα πλήθος όρμησε από ένα δρόμο.
—	Τι τρέχει, μωρέ; Τι φεύγετε; τους φώναξε ο καφετζής άγριος.
—	Μωρέ, πιάσαμε τον Ετέμ! Σαράντα χιλιάδες σκοτωμένοι Τούρκοι στη Λάρισα.
—	Ζήτω! φώναξε ο καφετζής κι άδειασε το γκρά του στον αέρα.
Ο Λαγκάς ρώτησε έναν άλλο. Δεν μπορούσε να καταλάβει πως βρεθήκανε οι Τούρκοι στη Λάρισα.
— Σχέδιο ήτανε, του είπε αυτός που ρωτούσε, ένας νέος με κόκκινο και στρογγυλό πρόσωπο.
Μπορούσε! Ο Λαγκάς δεν είχε τόσο δυνατούς τους Έλληνες να κάνουν σχέδια στον πόλεμο, παρά μόνο σε τραπέζια καφενείων. Αλλά να που τα έκαναν κι εκεί! Πιάσανε τον Τούρκο στη φάκα.
Τον τινάξανε ψηλά με τους υπονόμους. Για μια στιγμή λυπήθηκε την κατεστραμμένη πόλη. Αλλά γιατί...
Απορίες του έμειναν ακόμα, αλλά τις άφησε έτσι κι ακολούθησε το πλήθος που ζητωκραύγαζε.
Είχε μέρες να δει διαδήλωση.
Φανήκανε πάλι μεγάλες σημαίες και χιλιάδες κόσμος πίσω. Πού βρεθήκανε τόσες χιλιάδες; ρωτούσαν όλοι.
Το πλήθος με βήμα στρατού τροπαιοφόρου κατέβαινε προς τη θάλασσα. Από άλλους δρόμους, δρομίσκους, πολλοί τρέχανε, ερχόντουσαν να ενωθούν.
μια βουή έβγαινε άγρια, θριαμβευτική και μεμιάς πάλι, καθώς έπεφτε, άρχιζε δυνατότερη. Ενθουσιαζόντουσαν απ’ τη φωνή τους. Όλοι φανταζόντουσαν πως μπαίνουν στην Πόλη.
—	Ούτε στιγμή δε μένω!
—	Μπα! Εγώ είμαι έτοιμος.
—	Μωρέ, δε θα μείνει κανείς!
δύσκολο! Θα τρώγανε ό,τι άλλοι θα θερίζανε!
Και σαν κύμα πλημμύρας που παίρνει τον κατήφορο όλο θόρυβο, τα νιάτα και η παλικαριά, με στριμμένα μουστάκια σαν ουρά σκύλου παλικαρά, έπαιρναν τον κατήφορο προς τη θάλασσα.
Πάλι φανήκαν οι βραχνές φωνές και οι χοντρές κοιλιές, πάλι τα αγριωπά μούτρα και τα αγκαλιάσματα τα παλικαρίστικα. Αλλά σε λίγο μια είδηση, κακιά σα στρίγκλα, έτρεχε μέσα στο πλήθος και έλεγε τι συμβαίνει:
— Ο ελληνικός στρατός νικήθηκε!
Όσο αυτό γινότανε γνωστό, τόσο η διαδήλωση λιγόστευε. Οι άνθρωποι χανόντουσαν σα να εξατμιζόντουσαν. Ξαφνικά και οι σημαίες χαθήκανε σα να τις κατάπιε η γη.
Και οι άπιστοι πεισθήκανε τότε!
Μετά την τόση ταραχή, ήρθε μια ησυχία γεμάτη θάνατο. Οι δρόμοι ρημώσανε. Ο Πειραιάς έμοιαζε με πόλη που στους δρόμους της γύριζε ο θάνατος.
Το σκοτάδι έπεφτε. Νύχτα γεμάτη φόβους, λύπη, πένθος! Πενθούσανε και το θάνατο ενός ονείρου.
Ο Λαγκάς ανέβηκε στην Αθήνα.
Στο σπίτι δεν είχε κανέναν άλλον από τον πατέρα του και τη μητέρα του. Τον περίμεναν να πάει. Ο θείος του και η θεία του είχανε πλαγιάσει. Με τους γονείς του λίγες λέξεις είπε. Τον αφήσανε μόνο. Όλοι ζητούσανε, σαν από ναυάγιο, από τρικυμία, τον ύπνο.
Το σπίτι ήτανε κατασκότεινο. Ένα κερί στο τραπέζι αναμμένο του έδειχνε το φαΐ του. Ένα κλάμα μικρού, στο κάτω πάτωμα, ακούστηκε. Θέλησε να φάει. Είδε ότι δεν πεινούσε. Έμεινε έτσι, χωρίς να σκέπτεται. Οι σκέψεις περνούσαν, ερχόντουσαν πολλές, άμορφες. Ξαφνικά εδάκρυσε.
— Κρίμα, κρίμα! είπε σιγά, κουνώντας το κεφάλι.
Αισθανότανε σαν κάτι πολύ αγαπητό πράγμα να έχασε. Το κλάμα του παιδιού έφθασε στα αυτιά του δυνατότερα. Θα είχε βγει στην αυλή. Σηκώθηκε κι άνοιξε το παράθυρο.
Ένα κοράκι της νύχτας ακούστηκε να φωνάζει.
Ο ουρανός ήτανε καθαρός. Τα άστρα παίζανε τις ακτίνες τους σα φωτεινές αράχνες τα πόδια τους, κρεμασμένες στο κενόν. Έμεινε κει στο παράθυρο, βυθισμένος σε σκέψεις και πηδώντας απ’ τη μια στην άλλη. Ένα χτύπημα καμπάνας τον έβγαλε απ’ τις σκέψεις. Θυμήθηκε. Ήτανε Μεγάλο Σάββατο. Άλλη καμπάνα ακούστηκε να σημαίνει. Αλλ’ αυτή, αντί χαρμόσυνα, σήμανε πένθιμα στην αρχή. Φαίνεται κείνος που χτυπούσε ακολούθησε τις σκέψεις του, το τι αισθανότανε.
Ο Λαγκάς ερώτησε:
—	Και θα κάνουν Ανάσταση;
Του φάνηκε βρισιά να χτυπούν οι καμπάνες χαρμόσυνα, ενώ ο στρατός, η πατρίδα, κινδύνευε, χανόταν.
Ξαφνικά θυμήθηκε τα λόγια ενός Πειραιώτη, που φώναζε σε κάποιο φίλο του τη στιγμή της τρέλας, που νόμιζαν ότι ο τουρκικός στρατός κατεστράφηκε στη Λάρισα:
—	Μπορούσε κείνος κει, κι έδειχνε το σταυρό μιας εκκλησίας, μπορούσε να τους αφήσει; Όλους τους χαντάκωσε!
Τότε σα να δυσαρεστήθηκε που έδιναν τη νίκη στο σταυρό, για το φανατισμό, για την ανοησία. Αλλά και τώρα σα να χαίρεται μια χαρά κακιά, που σκέπτεται αυτά. Να ο σταυρός! Το μισοφέγγαρο θριαμβεύει! Τι να λέει άραγε κείνος που φώναζε τότε έτσι, και οι σύντροφοί του;
Όταν πλάγιασε, δεν μπόρεσε να κοιμηθεί. Αισθανότανε λύπη σε λύπη, που και την ανάμνηση της κόρης του Πορταλιά, στη σκέψη ότι θα πάψει ο πόλεμος τώρα, γρήγορα, και θα τη δει, την έπνιξε.
Στο νου του ερχόντουσαν κάποτε ο Μανόλης, ο λοχίας, εκείνος ο πατριώτης του με το μακρύ λαιμό, ο Φαλίδης, ο Χιμέρας. Και όλοι αυτοί ερχόντουσαν, περνούσαν και χανόντουσαν σα σ’ ένα σκοτάδι, άλλοτε χαμογελώντας και άλλοτε σοβαροί.
Άξαφνα βροχή κουδουνισμών έφθασε στα αυτιά του. Γινότανε Ανάσταση!
Αισθάνθηκε όχι θυμό τώρα. Το «αγαπάτε αλλήλους», το να κάνει κανείς καλό αντί κακό και τόσα άλλα του Ευαγγελίου, το μάταιο του κόσμου, όλα αυτά τα θυμήθηκε. Όλα πέρασαν απ’ το νου του με κύμα συγκίνησης.
Ήτανε μέρα θερμή του Μαΐου. Ο ήλιος είχε υψωθεί και απλωνόταν αγκαλιάζοντας τους λόφους, τα δέντρα, τα σπίτια.
Ο Λαγκάς προχωρούσε, σαν την άλλη φορά, μόνος στο δρόμο που έφερνε στο σπίτι του θείου του Βασίλη. Μπορούσε να έβρισκε κει την κόρη του Πορταλιά. Ανέβαινε προς τα επάνω, ενώ απ’ το νου του, που ήτανε σ’ αυτή τη σκέψη ριγμένος, περνούσανε γρήγορα ενθυμήσεις σαν αστραπές.
Ο Μανόλης! Ο Μανόλης δε θα δει την πατρίδα του πια. Έμεινε κει, πάνω σ’ ένα βράχο του Γκριτζόβαλι. Πόσο οι προαισθήσεις του κείνες, το φανταστικό πανί, το μαύρο, στην πόρτα του σπιτιού του Μανόλη, κείνος ο στρατιώτης, ο πληγωμένος, λέγανε την αλήθεια. Η αγαθή μορφή του φίλου του παρουσιαζόταν μέσα στη σκέψη του για την κόρη του Πορταλιά σα θλιβερός ήλιος.
Άλλες μορφές πηδούσανε στη μέση. Ο Χιμέρας! μια σφαίρα τον βρήκε στο κεφάλι. Πάνε τα όνειρά του... Ο λοχίας Πουλόπουλος! Αυτός εκάηκε πληγωμένος στο Γκριτζόβαλι. Ο Φαλίδης! Δεν είχε ακουσθεί τίποτε γι’ αυτόν. Όλες οι μορφές αυτές περνούσαν, περνούσαν απ’ το νου του. Μια έκανε την αρχή και, σα να άνοιγε καμιά πόρτα, περνούσαν και οι άλλες.
Όταν πλησίασε στο σπίτι, δε θέλησε να πάει απ’ τη σκάλα την ξυλένια, που έβγαινε στο δρόμο, αλλ’ από την πόρτα του κήπου.
Έφερε βόλτα το σπίτι και έφθασε στο μαντρότοιχο.
Σ’ ένα μέρος ο τοίχος ήτανε γκρεμισμένος και κοίταξε μέσα στον κήπο. Μεμιάς όμως εκρύφθηκε. Μέσα στα δέντρα είδε την κόρη του Πορταλιά και την εξαδέλφη του.
η καρδιά του χτυπούσε τρομαχτικά. Θέλησε να δαμάσει τη συγκίνησή του. Εκοίταξε πάλι. Μια μορφή φάνηκε να βγαίνει απ’ τις ροδοδάφνες. Ήταν ο εξάδελφός του Αντώνης με χαμόγελο στα χείλια...
Ο Λαγκάς μαζεύτηκε πίσω από τις πέτρες για να δει.
η εξαδέλφη του κάτι είπε και έφυγε. Η κόρη του Πορταλιά μάζευε άνθη. Ο Αντώνης πλησίασε. Αυτή ξακολουθούσε να μαζεύει λουλούδια. Ο Λεωνίδας αισθάνθηκε πως κάτι θα συμβεί, καθώς τα πουλιά της θάλασσας αισθάνονται την τρικυμία.
Ο Αντώνης κάτι της είπε σιγά και αυτή γύρισε και τον είδε με γέλιο σκανδαλιάρικο και κούνησε το κεφάλι σα να του αρνιότανε κάτι που της ζήτησε. Ο Αντώνης έκανε ένα βήμα ακόμα. Αυτή ορθώθηκε, αλλ’ αυτός την άρπαξε στην αγκαλιά του και την έσφιξε με μανία στο στήθος του.
—	Άφησέ με, άφησέ με! του είπε κείνη, αφού τη φίλησε πολλές φορές και την έσφιξε στο στήθος του.
Το έλεγε αυτό με έναν τρόπο όμως...
Η αδελφή του Αντώνη ακούστηκε να φωνάζει.
Ο Λεωνίδας έφυγε, και έφυγε σχεδόν τρέχοντας, χωρίς να γνωρίζει που πάει. Το κεφάλι του έκαιε, τα μελίγγια του χτυπούσανε δυνατά. Κάποτε επαναλάμβανε τα λόγια της κόρης του Πορταλιά και προσπαθούσε να δώσει το πάθος και την ηδονή που είχαν:
—	Άφησέ με, άφησέ με!
Επεθύμησε να ήτανε τώρα ο πόλεμος. Θα έτρεχε απ’ τους πρώτους.
Πλησίαζε μεσημέρι όταν επέστρεφε στο σπίτι του.
Σ’ ένα δρόμο απάντησε μια κόρη. Γύρισε άλλου το πρόσωπο. Δεν ήθελε να κοιτάξει πια γυναίκα. Θα τις μισούσε!...
Κοντά στο σπίτι του άλλη κόρη φάνηκε να έρχεται. Κρατούσε ένα παιδάκι απ’ το χέρι. Θέλησε να αποσύρει τα μάτια του, αλλ’ είχε αντικρίσει τα μάτια της κόρης, που στυλώνονταν στα δικά του με γλύκα φωτεινή. Και τα μάτια της κόρης αυτής δε μοιάζανε διόλου με τα μάτια της κόρης του Πορταλιά. Πέρασε από κοντά της και, άμα προχώρησε λίγο, γύρισε να τη δει. Την ίδια στιγμή γύρισε και η κόρη...
Στάθηκε αυτός.
«Πού να κάθεται;»
Και την ακολούθησε από μακριά για να μάθει το σπίτι της. Όταν επέστρεφε, συλλογίστηκε την πριν απόφασή του. «Μωρέ, για τα μούτρα της να μην κοιτάξω καμιά; Δεν τρελάθηκα ακόμα! Και έπειτα, να σου πω, σώθηκα! Γιατί τι περίμενα από κορίτσι που έχει μάτια μελανιασμένα γύρω!...»

